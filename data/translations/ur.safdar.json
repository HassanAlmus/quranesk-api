[
    [
        "شروع کرتا ہوں اللہ کے نام سے جو (تمام مخلوقات کے لئے) رحمان اور (مومنین کے ساتھ) رحیم ہے۔ ۱ ",
        "حمد و ثنا اس خدا کے لئے مخصوص ہے جو تمام جہانوں کا پروردگار و مالک ہے۔ ۲ ",
        "وہ خدا جو مہربان اور بخشنے والا ہے۔ ۳ ",
        "وہ خدا جو روز جزا کا مالک ہے۔ ۴ ",
        "پروردگار! ہم تیری ہی عبادت کرتے ہیں اور تجھی سے مدد چاہتے ہیں۔ ۵ ",
        "ہمیں سیدھی راہ کی ہدایت فرما۔ ۶ ",
        "ان لوگوں کی راہ پر جن پر تونے انعام کیا۔ ان کی راہ نہیں جن پر تیرا غضب ہوا اور نہ وہ کہ جو گمراہ ہو گئے۔ ۷"
    ],
    [
        "ا ل م ۱",
        "وہ باعظمت کتاب ہے جس میں کوئی شک و شبہ نہیں۔ پرہیز گاروں کی ہدایت کی بنیاد ہے۔ ۲ ",
        "پرہیز گار وہ ہیں جو غیب (جس کا حواس ادراک نہیں کر سکتے) پر ایمان رکھتے ہیں، نماز قائم کرتے ہیں اور ان تمام نعمتوں اور عطیوں میں سے جو ہم نے انہیں بطور روزی دیئے ہیں خرچ کرتے ہیں۔ ۳ ",
        "یہ وہ لوگ ہیں کہ جو کچھ آپ پر نازل ہوا ہے اور جو کچھ آپ سے قبل (انبیاء گذشتہ پر) نازل ہو چکا ایمان رکھتے ہیں۔ ۴ ",
        "انہیں خدا نے ہدایت کی ہے اور یہی لوگ کامیاب ہیں۔ ۵",
        "جو لوگ کافر ہو گئے ان کے لئے برابر ہے کہ آپ انہیں (عذاب خدا سے) ڈرائیں یا نہ ڈرائیں، وہ ایمان نہیں لائیں گے۔ ۶ ",
        "خدا نے ان کے دلوں اور کانوں پر مہر لگا دی ہے اور ان کی آنکھوں پر پردہ ڈال دیا ہے اور ایک بڑا عذاب ان کے انتظار میں ہے۔ ۷ ",
        "کچھ ایسے لوگ بھی ہیں جو کہتے ہیں کہ ہم خدا اور روز آخرت پر ایمان لے آئے ہیں حالانکہ وہ مومن نہیں ہیں ۸ ",
        "وہ چاہتے ہیں کہ خدا اور مومنین کو دھوکا دیں مگر وہ اسطرح اپنے سوا کسی کو فریب نہیں دیتے لیکن وہ اس کا شعور نہیں رکھتے ۹ ",
        "ان کے دلوں میں ایک طرح کی بیماری ہے اور خدا کی طرف سے اس بیماری کو بڑھا دیا جاتا ہے اور ان کی کذب بیانیوں کی وجہ سے دردناک عذاب ان کے انتظار میں ہے۔ ۱۰ ",
        "جب ان سے کہا جائے کہ زمین میں فساد نہ کرو تو کہتے ہیں کہ ہم تو اصلاح کرنے والے ہیں۔ ۱۱ ",
        "آگاہ رہو یہ سب مفسدین ہیں لیکن اپنے آپ کو مفسد نہیں سمجھتے۔ ۱۲ ",
        "اور جب ان سے کہا جائے کہ دوسرے لوگوں کی طرح ایمان لے آؤ تو کہتے ہیں کیا ہم بے وقوفوں کی طرح ایمان لے آئیں جان لو کہ یہی لوگ بے وقوف ہیں لیکن جانتے نہیں۔ ۱۳ ",
        "اور جب ایماندار لوگوں سے ملتے ہیں تو کہتے ہیں ہم ایمان لا چکے ہیں لیکن جب اپنے شیطانوں سے تنہائی میں ملتے ہیں تو کہتے ہیں ہم تو تمہارے ساتھ ہیں (ان سے تو) ہم تمسخر کرتے ہیں۔ ۱۴ ",
        "خداوند عالم ان سے استہزاء کرتا ہے اور انہیں ان کی سرکشی میں رکھے ہوئے ہے تاکہ وہ سرگرداں رہیں۔ ۱۵ ",
        "یہ وہ لوگ ہیں جنہوں نے ہدایت کے بدلے گمراہی مول لی ہے حالانکہ یہ تجارت ان کے لئے نفع مند نہیں ہے اور نہ ہی وہ ہدایت یافتہ ہیں۔ ۱۶",
        "وہ (منافقین) اس شخص کی مثل ہیں جس نے آگ روشن کی (تاکہ تاریک بیابان میں اسے راستہ مل جائے) مگر جب آگ سے سب اطراف روشن ہو گئیں تو خداوند عالم نے (طوفان بھیج کر) اسے خاموش کر دیا اور ایسی وحشت ناک تاریکی مسلط کی جس میں کچھ سجھائی نہیں دیتا۔ ۱۷ ",
        "وہ بہرے، گونگے اور اندھے ہیں لہٰذا خطاکاری کے راستے سے پلٹیں گے نہیں۔ ۱۸ ",
        "یا پھر ان کی مثال ایسی ہے کہ بارش شب تاریک میں گھن گرج ، چمک اور بجلیوں کے ساتھ (رہگذاروں کے سروں پر) برس رہی ہو اور وہ موت کے خوف سے اپنے کانوں میں انگلیاں ٹھونس لیں تاکہ بجلی کی آواز سے بچیں اور یہ سب کافر خدا کے احاطۂ قدرت میں ہیں۔ ۱۹ ",
        "قریب ہے کہ بجلی کی خیرہ کرنے والی روشنی آنکھوں کو چندھیا دے۔ جب بھی بجلی چمکتی ہے اور (صفحۂ بیابان کو) ان کے لئے روشن کر دیتی ہے تو وہ (چند گام) چل پڑتے ہیں اور جب خاموش ہو جاتی ہے تو رک جاتے ہیں اور اگر خدا چاہے تو ان کے کان اور آنکھیں تلف کر دے (کیونکہ) یقیناً ہر چیز خدا کے قبضۂ قدرت میں ہے۔ ۲۰ ",
        "اے لوگو! اپنے پروردگار کی پرستش و عبادت کرو جس نے تمہیں اور تم سے پہلے لوگوں کو پیدا کیا تاکہ تم پرہیز گار بن جاؤ۔اور اللہ کے لئے شریک قرار نہ دو اور تم جانتے ہی ہو۔ ۲۱ ",
        "وہ ذات جس نے تمہارے لئے زمین کو بچھونا اور آسمان (فضائے زمین) کو تمہارے سروں پر چھت کی طرح قائم کیا ، آسمان سے پانی برسایا اور اس کے ذریعے میوہ جات کی پرورش کی تاکہ وہ تمہاری روزی بن جائیں جیسا کہ تم جانتے ہو۔۔ ۲۲ ",
        "اگر تمہیں اس چیز کے بارے میں جو ہم نے اپنے بندے (پیغمبر) پر نازل کی ہے کوئی شک و شبہ ہے تو (کم ازکم)ایک سورہ اس کی مثل لے آؤ اور خدا کو چھوڑ کر اپنے گواہوں کو بھی اس کام کی دعوت دو، اگر تم سچے ہو۔ ۲۳ ",
        "اگر یہ کام تم نے نہ کیا اور کبھی نہ کر سکو گے تو اس آگ سے ڈرو جس کا ایندھن انسانوں کے بدن اور پتھر ہیں یہ کافروں کے لئے تیار کی گئی ہے۔ ۲۴",
        "ایمان لانے والوں اور نیک عمل بجا لانے والوں کو خوشخبری دیجئے کہ ان کے لئے بہشت کے باغات ہیں جہاں درختوں کے نیچے نہریں جاری ہیں۔ جب انہیں ان میں سے پھل دیا جائے گا تو کہیں گے یہ وہی ہے جو پہلے بھی ہمیں دیا گیا تھا (لیکن یہ اس سے کس قدر بہتر ہے) اور جو پھل ان کو پیش کئے جائیں گے (خوبی و زیبائی میں ) یکساں ہیں اور ان کے لئے اس میں پاکیزہ بیویاں ہیں اور وہ اس میں ہمیشہ رہیں گے۔ ۲۵ ",
        "خداوند عالم مچھر یا اس سے بڑھ کر کوئی مثال دینے میں جھجکتا نہیں۔(اس لئے کہ) جو لوگ ایمان لا چکے ہیں وہ جانتے ہیں کہ یہ ان کے پروردگار کی طرف سے حقیقت ہے لیکن جنھوں نے راہ کفر اختیار کی (اس موضوع کو بہانہ بنا کر) کہتے ہیں کہ خدا کا مقصد اس مثال سے کیا تھا۔خدا اس سے بہت سے لوگوں کو گمراہ کرتا ہے اور بہت سے لوگوں کو ہدایت کرتا ہے لیکن گمراہ صرف فاسقوں کو کرتا ہے۔ ۲۶ ",
        "(فاسقین وہ لوگ ہیں ) جو خدا سے محکم عہد و پیمان کرنے کے بعد توڑ دیتے ہیں وہ تعلق جنہیں خدا نے برقرار رکھنے کا حکم دیا ہے انہیں توڑتے ہیں اور زمین میں فساد برپا کرتے ہیں۔ یہی لوگ خسارے میں ہیں۔ ۲۷ ",
        "تم خدا سے کیونکر کفر کرتے ہو حالانکہ تم بے روح جسم تھے اس نے تمہیں زندگی دی پھر وہ تمہیں مارے گا اور دوبارہ تمہیں زندہ کرے گا اس کے بعد اسی کی طرف لوٹ جاؤ گے۔ ۲۸ ",
        "وہ خدا جس نے زمین کی تمام نعمتوں کو تمہارے لئے پیدا کیا ہے۔پھر وہ آسمان کی طرف متوجہ ہوا اور انھیں سات آسمانوں کی صورت میں مرتب کیا اور وہ ہر چیز سے آگاہ ہے۔ ۲۹",
        "جب آپ کے پروردگار نے فرشتوں سے کہا کہ میں روئے زمین پر ایک جانشین اور حاکم مقرر کرنے لگا ہوں تو فرشتوں نے کہا (پروردگارا!) کیا ایسے شخص کو مقرر کرے گا جو زمین پر فساد اور خونریزی کرے گا ۔ ہم تیری تسبیح اور حمد بجا لاتے ہیں (اس پر پروردگار عالم نے) فرمایا : میں حقائق کو جانتا ہوں تم نہیں جانتے۔ ۳۰ ",
        "پھر علم اسماء (علم اسرار خلقت اور موجودات کے نام رکھنے کا علم) سب کا سب آدم کو سکھایا پھر انہیں فرشتوں کے سامنے پیش کیا اور فرمایا: اگر سچ کہتے ہو تو بتاؤ ان کے نام کیا ہیں۔ ۳۱ ",
        "فرشتوں نے کہا تو پاک و منزہ ہے جو تو نے ہمیں تعلیم دی ہے ہم اس کے علاوہ کچھ نہیں جانتے تو حکیم و دانا ہے۔ ۳۲ ",
        "فرمایا؛ اے آدم ! انہیں ان (موجودات) کے ناموں (اور اسرار) سے آگاہ کر دے۔ جب اس نے انہیں آگاہ کر دیا تو خدا نے فرمایا: میں نہ کہتا تھا کہ میں آسمان اور زمین کا غیب جانتا ہوں اور تم جن چیزوں کو ظاہر کرتے اور چھپاتے ہو انہیں بھی جانتا ہوں۔ ۳۳ ",
        "اور جب ہم نے ملائکہ سے کہا کہ آدم کے لئے سجدہ و خضوع کرو تو شیطان کے علاوہ سب نے سجدہ کیا۔ اس نے انکار کر دیا اور تکبر کر کے کافروں میں سے ہو گیا۔ ۳۴ ",
        "اور ہم نے کہا اے آدم!تم اپنی بیوی کے ساتھ جنت میں سکونت اختیار کر لو اور جو چاہو کھاؤ (لیکن) اس درخت کے پاس نہ جانا ورنہ ستمگاروں میں سے ہو جاؤ گے۔ ۳۵ ",
        "پس شیطان ان کی لغزش کا سبب بنا اور جس(بہشت) میں وہ رہتے تھے انہیں وہاں سے نکال دیا اور (اس وقت) ہم نے ان سے کہا سب کے سب (زمین کی طرف) چلے جاؤ اس حالت میں کہ تم میں سے بعض دوسروں کے دشمن ہو گے۔ زمین تمہاری ایک مدت معین کے لئے قرار گاہ ہے اور فائدہ اٹھانے کا وسیلہ ہے۔ ۳۶ ",
        "پھر آدم نے اپنے پروردگار سے کچھ کلمات حاصل کئے اور (ان کے ذریعے) توبہ کی اور خدا وندعالم نے اس کی توبہ قبول کر لی، خداوند عالم تواب (بہت زیادہ توبہ قبول کرنے والا) اور رحیم ہے۔ ۳۷",
        "ہم نے کہا سب کے سب (زمین کی طرف) اتر جاؤ۔ جس وقت میری طرف سے تمہارے پاس ہدایت آئے گی اس وقت جو لوگ اس کی پیروی کریں گے ان کے لئے نہ خوف ہو گا اور نہ وہ غمگین ہوں گے۔ ۳۸ ",
        "اور جو لوگ کافر ہو جائیں اور ہماری آیات کی تکذیب کریں وہ اہل دوزخ ہیں اور ہمیشہ اس میں رہیں گے۔ ۳۹ ",
        "اے اولاد اسرائیل ! جو نعمتیں میں نے تمہیں عطا کی ہیں انہیں یاد رکھو اور میرے ساتھ جو عہد و پیمان تم نے باندھا ہے۔ اسے پورا کرو تاکہ میں بھی تمہارے ساتھ کئے ہوئے عہد و پیمان کو پورا کروں۔ صرف مجھ سے ڈرا کرو۔ ۴۰ ",
        "اور ایمان لے آؤ اس (قرآن) پر جو میں نے نازل کیا ہے کہ وہ اس (کتاب) کی تصدیق کرتا ہے جو تمہارے پاس پہلے سے موجود ہے اور اب تم اس کے پہلے منکر نہ بنو اور میری آیات کو کم قیمت پر فروخت نہ کرو۔ اور (لوگوں سے ڈرنے کی بجائے) صرف مجھ سے ڈرو۔ ۴۱ ",
        "اور حق کو باطل سے نہ ملاؤ اور حقیقت کو جاننے کے باوجود نہ چھپاؤ۔ ۴۲ ",
        "اور نماز قائم کرو ، زکوٰۃ ادا کرو اور رکوع کرنے والوں کے ساتھ رکوع کرو(یعنی نماز جماعت کے ساتھ پڑھو)۔ ۴۳ ",
        "کیا تم لوگوں کو نیکی کی دعوت دیتے ہو لیکن اپنے آپ کو بھول جاتے ہو حالانکہ (آسمانی) کتاب پڑھتے ہو۔ کیا تم عقل و فکر سے کام نہیں لیتے۔ ۴۴ ",
        "(مشکل وقت میں )صبر اور نماز سے استعانت حاصل کرو اور خشوع کرنے والوں کے علاوہ دوسروں پر یہ کام گراں ہے۔ ۴۵ ",
        "وہ(خاشعین وہ ہیں ) جو ایمان رکھتے ہیں کہ خدا سے ملاقات کریں گے اور اسی کی جانب لوٹ جائیں گے۔ ۴۶ ",
        "اے بنی اسرائیل ! جن نعمتوں سے میں نے تمہیں نوازا ہے انہیں یاد کرو اور یہ بھی یاد کرو کہ میں نے تمہیں عالمین پر فضیلت بخشی ہے۔ ۴۷ ",
        "اور اس دن سے ڈرو جس دن کوئی شخص دوسرے کی جگہ جواب دہ نہ ہو گا ، نہ سفارش قبول کی جائے گی، اور نہ ہی تاوان و بدلہ قبول ہو گا اور نہ ہی ان کی مدد کی جا سکے گی۔ ۴۸",
        "نیز (یاد کرو اس وقت کو)جب تمہیں ہم نے فرعونیوں کے چنگل سے رہائی بخشی جو مسلسل تمہیں سخت ترین طریقے سے تکلیف و آزار پہنچاتے تھے۔ تمہارے بیٹوں کے سر کاٹ لیتے اور تمہاری عورتوں کو (کنیزی کے لئے) زندہ رہنے دیتے اور اس میں تمہارے پروردگار کی طرف سے تمہاری سخت آزمائش تھی۔ ۴۹ ",
        "اور (اس وقت کو یاد کرو) جب ہم نے تمہارے لئے دریا شگافتہ کیا اور تمہیں تو نجات دے دی مگر فرعونیوں کو غرق کر دیا جب کہ تم دیکھ رہے تھے۔ ۵۰ ",
        "اور (یاد کرو اس وقت کو) جب ہم نے موسیٰ سے چالیس راتوں کا وعدہ کیا تو تم نے ان کے ( وعدہ گاہ پرجانے کے بعد) بچھڑے کو (اپنا معبود) منتخب کر لیا۔ حالانکہ اس کام سے تم (اپنے ہی اوپر) ظلم کر رہے تھے۔ ۵۱ ",
        "پھر ہم نے اس کام کے بعد تمہیں بخش دیا کہ شاید تم اس نعمت کا شکر ادا کرو۔ ۵۲ ",
        "نیز (یاد کرو اس وقت کو) جب ہم نے موسیٰ کو کتاب دی جو حق و باطل کی تشخیص کا ذریعہ تھی کہ شاید تم ہدایت حاصل کرو۔ ۵۳ ",
        "اور (وہ وقت بھی یاد کرو) جب موسیٰ نے اپنی قوم سے کہا اے قوم تم نے بچھڑے کا انتخاب کر کے اپنے اوپر ظلم کیا ہے۔ توبہ کرو اور اپنے پیدا کرنے والے کی طرف لوٹ آؤ اور اپنے نفسوں کو قتل کرو۔ تمہارے پروردگار کی بارگاہ میں یہ کام تمہارے لئے بہتر ہے پھر خدا نے تمہاری توبہ قبول کر لی۔ کیونکہ وہ تواب و رحیم ہے۔ ۵۴ ",
        "اور (یاد کرو وہ وقت)جب تم نے کہا اے موسٰی !ہم خدا کو آشکار (اپنی آنکھوں سے) دیکھے بغیر تم پر ہر گز ایمان نہیں لائیں گے۔اسی حالت میں تمہیں بجلی نے آن لیا جب کہ تم دیکھ رہے تھے۔ ۵۵ ",
        "پھر ہم نے تمہیں موت کے بعد زندگی بخشی کہ شاید خدا کی نعمت کا شکر بجا لاؤ۔ ۵۶ ",
        "اور ہم نے بادل کے ذریعے تم پر سایہ ڈالا اور من (درختوں کا مخصوص اور لذیذ شیرہ) و سلویٰ (کبوتر کی طرح کے مخصوص مرغ) کے ساتھ تمہاری تواضع کی۔ ان پاکیزہ نعمتوں سے جو ہم نے دی ہیں کھاؤ۔ انہوں نے ہم پر تو کوئی ظلم نہیں کیا بلکہ اپنے نفسوں پر ہی ظلم کیا ہے۔ ۵۷",
        "اور (یاد کرو اس وقت کو)جب ہم نے کہا: اس بستی (بیت المقدس) میں داخل ہو جاؤ اور اس کی فراواں نعمتوں میں سے جتنا چاہو کھاؤ اور (معبد بیت المقدس کے) دروازے سے خضوع و خشوع کے ساتھ داخل ہو جاؤ اور کہو: خدایا؛ہمارے گناہوں کو بخش دے۔ تاکہ ہم تمہیں بخش دیں اور ہم نیک لوگوں کو زیادہ بدلہ دیں گے۔ ۵۸ ",
        "ظالم لوگوں نے اس قول کو بدل دیا اور اس کی جگہ ایک اور (استہزاء آمیز) جملہ کہنے لگے لہٰذا ہم نے ستمگروں پر اس نافرمانی کے باعث آسمان سے عذاب بھیجا۔ ۵۹ ",
        "اور (وہ زمانہ کہ) جب موسیٰ نے اپنی قوم کے لئے پانی طلب کیا تو ہم نے حکم دیا کہ اپنے عصا کو مخصوص پتھر پر مارو اچانک اس سے بارہ چشمے ابلنے لگے (اس طرح کہ بنی اسرائیل کے بارہ قبیلوں کے) سب لوگ اپنے اپنے مخصوص چشمے کو پہچانتے تھے (اور ہم نے کہا) خدا کی روزی میں سے کھاؤ پیو اور زمین میں فساد نہ کرو اور نہ ہی فساد پھیلاؤ۔ ۶۰ ",
        "اور(یاد کرو اس وقت کو)جب تم نے کہا: اے موسیٰ ہم اس کے لئے ہر گز تیار نہیں کہ ایک ہی قسم کی غذا پر اکتفا کریں اپنے خدا سے دعا کرو کہ ہمارے لئے زمین سے اگنے والی سبزیوں میں سے اور ککڑی، لہسن ، مسور اور پیاز اگائے۔موسیٰ نے کہا: کیا بہتر غذا کے بدلے پست غذا کا انتخاب کرتے ہوکسی شہر میں داخل ہو جاؤ کیونکہ جو کچھ تم چاہتے ہو وہ تو وہیں ہے۔ خداوندعالم نے ذلت و محتاجی (کی مہر) ان کی پیشانی پر لگا دی اور نئے سرے سے وہ غضب پروردگار میں مبتلا ہو گئے کیونکہ وہ آیات الٰہی سے کفر کرتے اور انبیاء کو ناحق قتل کرتے تھے اور یہ سب کچھ اس لئے تھا کہ وہ گنہگار ، سر کش اور تجاوز کرنے والے تھے۔ ۶۱",
        "جو ایمان لائے ہیں (مسلمان) اور یہودی ،نصاریٰ اور صائبین(حضرت یحییٰ ، حضرت نوح یا حضرت ابراہیم کے پیروکار) جو بھی خدا اور روز آخرت کے دن پر ایمان لائے اور اعمال صالح بجا لائے ان کی جزا اور اجر ان کے پروردگار کے ہاں مسلم ہے اور ان کے لئے (آئندہ یا گذشتہ) کسی قسم کا خوف اور غم نہیں ہے ۶۲ ",
        "اور (وہ وقت کہ) جب ہم نے تم سے عہد لیا اور کوہ طور کو تمہارے سروں کے اوپر مسلط کر دیا اور (تمہیں کہا کہ) جو کچھ (آیات و احکام کی صورت میں )ہم نے تمہیں دیا ہے اسے مضبوطی سے تھامو اور جو کچھ اس میں ہے اسے یاد رکھو (اور اس پر عمل کرو) شاید اس طرح تم پرہیز گار ہو جاؤ۔ ۶۳ ",
        "اس کے بعد پھر تم نے روگردانی کی اور اگر تم پر خدا کا فضل و رحمت نہ ہوتا تو تم نقصان اٹھانے والوں میں سے ہوتے۔ ۶۴ ",
        "جنہوں نے ہفتہ کے دن کے بارے میں حکم کی نافرمانی اور گناہ کیا۔ تمہیں ان کی حالت کے بارے میں علم ہے کہ انہیں ہم نے دھتکارے ہوئے بندروں کی شکل میں کر دیا۔ ۶۵ ",
        "ہم نے عذاب کے اس واقعہ کو اس زمانے کے لوگوں کے لئے اور بعد میں آنے والوں کے لئے درس عبرت قرار دیاہے اور پرہیز گاروں کے لئے اسے نصیحت بنایا ہے۔ ۶۶ ",
        "اور (اس وقت کو یاد کرو) جب موسیٰ نے اپنی قوم سے کہا : خدا تمہیں حکم دیتا ہے کہ ایک گائے ذبح کرو ۔ وہ کہنے لگے تم ہم سے مذاق کرتے ہو۔ (موسیٰ نے)کہا میں خدا سے پناہ مانگتا ہوں کہ جاہلوں میں سے ہو جاؤں (اور کسی سے مذاق و استہزاء کروں )۔ ۶۷ ",
        "وہ کہنے لگے (توپھر) اپنے خدا سے یہ کہو کہ ہمیں واضح کرے کہ یہ کس قسم کی گائے ہونا چاہئے۔ اس نے کہا: خدا فرماتا ہے کہ گائے نہ بوڑھی ہو کہ جو کام سے رہ گئی ہواور نہ بالکل جوان ہوبلکہ ان کے درمیان ہو جو کچھ تمہیں حکم دیا گیا ہے (جتنی جلدی ہو سکے) اسے انجام دو۔ ۶۸ ",
        "وہ کہنے لگے:(اے موسیٰ) اپنے خدا سے کہو ہمارے لئے واضح کرے کہ اسکا رنگ کیسا ہو۔ وہ کہنے لگا: خدا فرماتا ہے کہ وہ زرد رنگ کی ہو ، ایسے رنگ کی جو دیکھنے والوں کو اچھا لگے۔ ۶۹",
        "وہ کہنے لگے:(اے موسیٰ) اپنے خدا سے کہو! ہمارے لئے واضح کرے کہ وہ گائے کس قسم کی ہو کیونکہ یہ گائے تو ہمارے لئے مبہم ہو گئی ہے اور اگر خدا نے چاہا تو ہم ہدایت پا لیں گے۔ ۷۰ ",
        "اس نے کہا : کہ خدا فرماتا ہے کہ وہ گائے نہ تو اتنی سدھائی ہوئی ہو کہ زمین جوتے اور نہ ہی کھیتی سینچے، بھلی چنگی اور ایک رنگ کی ہو جس میں کوئی دھبہ تک نہ ہو۔ وہ کہنے لگے اب (جا کے) ٹھیک ٹھیک بیان کیا اور پھر انہوں نے (ایسی گائے تلاش کی) اور اسے ذبح کیا حالانکہ وہ مائل نہ تھے کہ اس کام کو انجام دیں۔ ۷۱ ",
        "اور جب تم نے ایک شخص کو قتل کر دیا ، پھر (اس کے قاتل کے بارے میں ) تم میں پھوٹ پڑ گئی اور خدا نے اسے آشکار کر دیا جسے تم چھپا رہے تھے۔ ۷۲ ",
        "پھر ہم نے کہا کہ اس گائے (کے گوشت) کا ٹکڑا مقتول کے ساتھ لگا دو (تاکہ وہ زندہ ہو کر قاتل کی نشاندہی کر دے)، اس طرح خدا مردوں کو زندہ کرتا ہے اور تمہیں اپنی آیات دکھاتا ہے کہ شاید تم سمجھ سکو۔ ۷۳ ",
        "پھر اس واقعے کے بعد تمہارے دل پتھر کی طرح سخت ہو گئے بلکہ اس سے بھی زیادہ کیونکہ کچھ پتھر تو وہ ہیں جن سے نہریں جاری ہوتی ہیں اور بعض وہ ہیں جن میں دراڑیں پڑ جاتی ہیں اور ان میں سے پانی کے قطرے ٹپکتے ہیں اور ان میں سے بعض خوف خدا سے (پہاڑ کی بلندی سے) نیچے گر جاتے ہیں۔ اور خدا تمہارے اعمال سے غافل نہیں ہے۔ ۷۴ ",
        "کیا تم یہ توقع رکھتے ہو کہ وہ تم پر (یعنی تمہارے آئین کے احکامات پر) ایمان لے آئیں گے حالانکہ ان میں سے ایک گروہ کلام خدا کو سنتا تھا اور سمجھنے کے بعد اس میں تحریف کر دیتا تھا جب کہ وہ لوگ علم و اطلاع بھی رکھتے تھے۔ ۷۵ ",
        "جب مومنین سے ملتے ہیں تو کہتے ہیں ہم ایمان لے آئے ہیں اور جب ایک دوسرے سے خلوت کرتے ہیں تو ان میں سے بعض دوسروں پر اعتراض کرتے ہیں اور کہتے ہیں کہ تم ان مطالب کو مسلمانوں کے سامنے کیوں دہراتے ہو جو خدا نے(رسول اسلام کی صفات کے بارے میں ) تم سے بیان کئے ہیں کہ کہیں (قیامت کے دن) بارگاہ الٰہی میں تمہارے خلاف وہ ان سے استدلال کریں، کیا تم سمجھتے نہیں ہو۔ ۷۶",
        "کیا تم نہیں جانتے کہ خدا ان کے اندرونی اور بیرونی اسرار سے واقف ہے۔ ۷۷ ",
        "اور ان میں سے کچھ لوگ ایسے ہیں جو کتاب خدا کو چند خیالات اور آرزوؤں کے علاوہ کچھ نہیں سمجھتے اور انہوں نے فقط اپنے گمانوں سے وابستگی اختیار کر لی ہے۔ ۷۸ ",
        "افسوس اور ہلاکت ہے ان لوگوں کے لئے جو کچھ مطالب اپنے ہاتھ سے لکھتے ہیں پھر کہتے ہیں کہ یہ خدا کی طرف سے ہے تاکہ اسے تھوڑی سی قیمت پر فروخت کر سکیں۔ پس افسوس ہے ان کے لئے بوجہ اس کے جو کچھ انہوں نے اپنے ہاتھوں سے لکھا اور افسوس ہے ان کے لئے بوجہ اس کے جو کچھ وہ اس سے کماتے ہیں۔ ۷۹ ",
        "اور انہوں نے کہا: چند دن کے سوا آتش جہنم ہم تک نہیں پہنچے گی۔ کہئے کیا تم نے خدا سے کوئی عہد و پیمان لیا ہوا ہے کہ خدا اپنے پیمان کی ہرگز خلاف ورزی نہیں کرے گا یا تم خدا کی طرف ایسی بات منسوب کرتے ہو جس کا تمہیں علم نہیں۔ ۸۰ ",
        "ہاں جو لوگ گناہ کمائیں اور گناہ کے اثرات ان کے سارے جسم پر محیط ہوں وہ اہل جہنم ہیں اور ہمیشہ اسی میں رہیں گے۔ ۸۱ ",
        "وہ لوگ جو ایمان لاچکے ہیں اور نیک عمل کرتے ہیں وہ اہل جنت ہیں اور ہمیشہ اسی میں رہیں گے۔ ۸۲ ",
        "اور (یاد کرو اس وقت کو)جب ہم نے بنی اسرائیل سے عہد و پیمان لیا کہ تم خدائے یگانہ کے سوا کسی کی عبادت نہیں کرو گے اور ماں باپ، ذوی القربیٰ ، یتیموں اور مسکینوں کے ساتھ نیکی کرو گے اور لوگوں سے اچھے پیرائے میں بات کرو گے۔ نیز نماز قائم کرو گے اور زکوٰۃ ادا کرو گے۔ لیکن عہد و پیمان کے باوجود چند افراد کے سوا تم سب نے روگردانی کی اور (ایفائے عہد سے) پھر گئے۔ ۸۳",
        "اور (وہ وقت کہ) جب ہم نے تم سے پیمان لیا کہ ایک دوسرے کا خون نہیں بہاؤ گے اور ایک دوسرے کو اپنی سر زمین سے نہیں نکالو گے، تم نے اقرار کیا اور تم خود(اس پیمان پر) گواہ تھے۔ ۸۴ ",
        "پھر تم ہو کہ ایک دوسرے کو قتل کرتے ہو اور اپنے میں سے ایک گروہ کو اپنی سرزمین سے باہر نکال دیتے ہو اور گناہ و ظلم کا ارتکاب کرتے ہوئے ان پر تسلط حاصل کرتے ہو (اور یہ سب اس عہد کی خلاف ورزی ہے جو تم نے خدا سے باندھا ہے) لیکن اگر ان میں سے بعض قیدیوں کی شکل میں تمہارے پاس آئیں اور فدیہ دے دیں تو انہیں آزاد کر دیتے ہو حالانکہ انہیں باہر نکالنا ہی تم پر حرام ہے۔ کیا تم آسمانی کتاب کے کچھ حصے پر ایمان لے آتے ہو اور کچھ سے کفر اختیار کرتے ہو۔ جو شخص (احکام و قوانین خدا میں تبعیض کا) یہ عمل انجام دیتا ہے اس کے لئے اس جہان کی رسوائی اور قیامت میں سخت ترین عذاب کی طرف بازگشت کے سوا کچھ نہیں اور خدا تمہارے اعمال سے غافل نہیں ہے۔ ۸۵ ",
        "یہ وہی لوگ ہیں جنہوں نے دنیا کی زندگی کے لئے آخرت کو بیچ دیا ہے لہٰذا ان کی سزا میں تخفیف نہیں ہو سکتی اور کوئی ان کی مدد نہیں کرے گا۔ ۸۶ ",
        "ہم نے موسیٰ کو کتاب (تورات) دی اور پھر یکے بعد دیگرے انبیاء بھیجے اور عیسیٰ بن مریم کو واضح دلیلیں بخشیں اور روح القدس کے ذریعے ہم نے اس کی تائید کی۔ جس وقت بھی کوئی پیغمبر تمہاری خواہش کے خلاف آیا۔ تم اس کے مقابلے میں تکبر کرتے رہے (اوراس پر ایمان لانے سے احتراز کرتے رہے اور اسی پر بس نہیں کی)ان میں سے ایک گروہ کی تم نے تکذیب کی اور ایک گروہ کو قتل کر دیتے رہے۔ ۸۷ ",
        "( بطور استہزاء و تمسخر) کہتے ہیں ہمارے دل غلاف کے اندر ہیں (ہاں ایسا ہی ہے)خدا نے ان کے کفر کی بناء پر انہیں اپنی رحمت سے دور کر دیاہے، پس ان میں سے بہت تھوڑے لوگ ایمان لاتے ہیں۔ ۸۸",
        "اور جب خدا کی طرف سے ان کے پاس ایک ایسی کتاب آئی ہے جو ان نشانیوں کے مطابق ہے جو ان (یہودیوں کے) پاس ہیں حالانکہ اس ماجرے سے پہلے (وہ خود اس پیغمبر اوراس کی کتاب کے ظہور کی بشارت دیتے تھے اور)یہ امید رکھتے تھے کہ اس پیغمبر کی مدد سے فتحیاب ہوں گے (ان سب امور کے باوجود) جب کتاب اور وہ پیغمبر جسے پہلے پہچان چکے تھے، ان کے پاس آئے تو اس سے کافر ہو گئے۔ پس خدا کی لعنت ہو ان کا فروں پر۔ ۸۹ ",
        "انہوں نے اپنے نفسوں کو بری قیمت پر بیچا ہے کیونکہ غلط کاری کے مرتکب ہوتے ہوئے وہ ان آیات سے کافر ہو گئے ہیں جو خدا کی بھیجی ہوئی ہیں (چونکہ پیغمبر اسلام بنی اسرائیل میں سے نہیں ہیں )اور خدا اپنے بندوں میں سے جس پر چاہتا ہے اپنے فضل سے اپنی آ یات نازل کرتا ہے لہٰذا ان پر یکے بعد دیگر خدا کا غضب نازل ہوااور کافروں کے لئے ذلیل و خوار کرنے والا عذاب ہے۔ ۹۰ ",
        "اور جب ان سے کہا جائے کہ جو کچھ خدا نے نازل کیا ہے اس پر ایمان لے آؤ تو وہ کہتے ہیں ہم تو اس چیز پر ایمان لائیں گے جو ہم پر نازل ہوئی اور اس کے علاوہ سے کفر اختیار کر لیتے ہیں جب کہ وہ حق ہے اوران آیات کی تصدیق کرتا ہے جو ان پر نازل ہو چکی ہیں کہہ دیجئے کہ اگر (سچ کہتے ہو اور) تم مومن ہو تو پھر اس سے پہلے انبیاء کو قتل کیوں کیا کرتے تھے۔ ۹۱ ",
        "نیزموسیٰ تمہارے لئے سب معجزات لے کر آئے (تو پھر کیوں تم نے) بعد ازاں بچھڑے کو منتخب کر لیا اور اس عمل سے تم نے اپنے اوپر ظلم کیا۔ ۹۲ ",
        "اور تم سے ہم نے وہ پیمان لیا (تمہاری نافرمانی کی وجہ سے) تم پر کوہ طور بلند کیا (اور تم سے کہا) یہ قوانین و احکام جو ہم نے تمہیں دیئے ہیں انہیں مضبوطی سے تھامے رکھو اور (صحیح طرح سے) سنو۔ تم نے کہا: ہم نے سن لیا ہے اور پھر نا فرمانی کی ہے اور کفر کے نتیجے میں بچھڑے کی محبت سے تمہارے دلوں کی آبیاری ہوئی۔(اے رسول ان سے) کہہ دو اگر تم ایمان رکھتے ہو تو کہہ دو کہ تمہارا ایمان تمہیں کیسا برا حکم دیتا ہے۔ ۹۳",
        "کہہ دو اگر (جیسا کہ تم دعوی کرتے ہو) خدا کے ہاں آخرت کا گھر دوسرے لوگوں کو چھوڑ کر تمہارے لئے مخصوص ہے تو پھر مرنے کی تمنا کرو اگر تم سچے ہو ۔ ۹۴ ",
        "لیکن وہ برے اعمال کی صورت میں جو آگے بھیج چکے ہیں ان کے باعث کبھی مرنے کی تمنا نہیں کریں گے اور خدا ظالموں سے پوری طرح آگاہ ہے۔ ۹۵ ",
        "اور (اے رسول)تم انہیں سب سے زیادہ اس دنیوی زندگی پر حریص پاؤگے (یہاں تک کہ) ان میں سے ہر ایک چاہتا ہے کہ ہزار سال عمر پائے حالانکہ یہ طولانی عمر(بھی) اسے خدا کے عذاب سے نہیں بچا سکے گی اور خدا ان کے اعمال کو دیکھتا ہے۔ ۹۶ ",
        "(اے رسول! ان یہودیوں کے جواب میں ) کہیے جو جبرائیل کا دشمن ہے (درحقیقت خدا کا دشمن ہے) کیونکہ اس نے حکم خدا سے قرآن آپ کے دل پر اتارا ہے جو گذشتہ آسمانی کتب کی تصدیق کرتا ہے اور مومنین کے لئے ہدایت و بشارت ہے۔ ۹۷ ",
        "جو شخص خدا فرشتوں خدا کے بھیجے ہوئے رسولوں جبرئیل اور میکائیل کا دشمن ہے خدا اس کا دشمن ہے کیونکہ خدا کا فروں کا دشمن ہے۔ ۹۸ ",
        "تیرے لئے ہم نے روشن نشانیاں بھیجیں اور سوائے فاسقین کے کوئی ان کا انکار نہیں کر سکتا۔ ۹۹ ",
        "اور کیا جب بھی (یہودی) کوئی پیمان (خدا و رسول سے) باندھتے ان میں سے ایک گروہ اسے پس پشت نہیں ڈال دیتا تھا۔ اور ان میں سے اکثر ایمان نہیں لاتے۔ ۱۰۰ ",
        "اور جب بھی خدا کی طرف سے کوئی رسول ان کی طرف آیا جب کہ وہ ان نشانیوں کے مطابق بھی تھا جو ان کے پاس تھیں اور ان میں سے ایک جماعت نے جو حامل کتاب (اور عالم) لوگوں پر مشتمل تھی خدا کی کتاب کو ایسے پس پشت ڈال دیا گویا وہ اس سے بالکل بے خبر تھے۔ ۱۰۱",
        "(یہودی) اس کی پیروی کرتے ہیں جو سلیمان کے زمانے میں شیاطین لوگوں کے سامنے پڑھتے تھے سلیمان (نے) کبھی بھی (جادو سے اپنے ہاتھ نہیں رنگے اور وہ) کافر نہیں ہوئے لیکن شیاطین نے کفر کیا ہے اور لوگوں کو اس جادو کی تعلیم دی جو بابل کے دو فرشتوں ہاروت اور ماروت پر نازل ہوا (وہ دونوں فرشتے جادو کرنے کا طریقہ لوگوں کو اسے باطل کرنے کے طریقے سے آگاہ کرنے کے لئے سکھاتے تھے) وہ کسی کو کوئی بھی چیز سکھانے سے پہلے اسے کہتے تھے کہ ہم تیری آزمائش کا ذریعہ ہیں کہیں کافر نہ ہو جانا(اور ان تعلیمات سے غلط فائدہ نہ اٹھانا) لیکن وہ ان دو فرشتوں سے وہ مطالب سیکھتے تھے جن کے ذریعے مرد اور اس کی بیوی میں جدائی ڈال سکیں (نہ یہ کہ اس تعلیم سے جادو کے اثر کو باطل کرنے کے لئے استفادہ کریں ) مگر وہ حکم خدا کے بغیر کبھی کسی کو ضرر نہیں پہنچا سکتے وہ صرف انہیں حصوں کو سیکھتے جو ان کے لئے نقصان دہ تھے اور انہیں ان کا کوئی فائدہ نہ تھا اور یقیناً وہ یہ جانتے تھے کہ جو شخص ایسے مال و متاع کا خریدار ہو اسے آخرت میں کوئی حصہ نہیں ملے گا اور کاش وہ یہ جانتے کہ کس قدر قبیح اور نا پسندیدہ تھی وہ چیز جس کے بدلے وہ اپنے آپ کو بیچتے تھے۔ ۱۰۲ ",
        "اگر وہ توجہ کرتے اور ایمان لے آتے اور پرہیزگاری کو اپنا شیوہ بناتے تو خدا کے پاس جو اس کا بدلا تھا وہ ان کے لئے بہتر تھا کاش یہ لوگ اتنا تو سمجھتے۔ ۱۰۳ ",
        "اے یمان والو ! ’’راعنا‘‘ نہ کہا کرو بلکہ ’’انظرنا‘‘ کہا کرو ۔اور جو کچھ تمہیں حکم دیا جاتا ہے اسے سنو اور کافروں (نیز استہزا کرنے والوں ) کے لئے درد ناک عذاب ہے۔ ۱۰۴ ",
        "اہل کتاب کفار اور اسی طرح مشرکین پسند نہیں کرتے کہ خدا کی طرف سے تمہیں کوئی خیرو برکت نصیب ہو حالانکہ خدا جسے چاہتا ہے اپنی خاص رحمت سے نوازتا ہے اور خدا بخشنے والا اور بڑے فضل والا ہے۔ ۱۰۵",
        "ہم کسی آیت کو منسوخ نہیں کرتے یا اس کے نسخ کو تاخیر میں نہیں ڈالتے مگر یہ کہ اس کی جگہ اس سے بہتر یا اس جیسی کوئی آیت لے آتے ہیں کیا تم نہیں جانتے کہ خدا ہر چیز پر قادر ہے۔ ۱۰۶ ",
        "کیا تمہیں معلوم نہیں کہ آسمانوں اور زمینوں کی ملکیت خدا کے لئے ہے (اور وہ حق رکھتا ہے کہ مصالح کے مطابق احکام میں تغیر و تبدل کر سکے) اور خدا کے علاوہ تمہارا کوئی سر پرست اور یارو مددگار نہیں۔ ۱۰۷ ",
        "کیا تم چاہتے ہو کہ اپنے پیغمبر سے اس طرح کے (نامعقول) تقاضے کرو جو اس سے پہلے موسیٰ سے کئے گئے تھے( اور اس بہانے سے ایمان لانے سے رو گردانی کرو) جو شخص ایمان سے کفر کا تبادلہ کرے(ایمان کی بجائے اسے قبول کر لے) وہ (عقل و فطرت کی)راہ مستقیم سے گمراہ ہو چکا ہے۔ ۱۰۸ ",
        "بہت سے اہل کتاب اس حسد کی بناء پر جو ان کے وجود میں جڑ پکڑ چکا ہے یہ چاہتے ہیں کہ تمہیں اسلام و ایمان کے بعد پہلی حالت کی طرف پھیر لے جائیں حالانکہ ان پر حق مکمل طور پر واضح ہو چکا ہے تم انہیں معاف کر دو اور ان سے در گذر کر و یہاں تک کہ خدا اپنا فرمان (جہاد) بھیجے یقیناً خدا ہر چیز پر قدرت رکھتا ہے۔ ۱۰۹ ",
        "نمازقائم کرو اور زکوۃ ادا کرو (اور ان دو ذرائع سے اپنے معاشرے کی روح اور جسم کو طاقت ور بنا لواور جان لو کہ) ہر کار خیر جو اپنے لئے (دار آخرت کی طرف) آگے بھیجتے ہو اسے خدا کے ہاں موجود پاؤ گے۔ بیشک خدا تمہارے اعمال سے آگاہ ہے۔ ۱۱۰ ",
        "وہ کہتے ہیں یہودیوں اور عیسائیوں کے علاوہ ہر گز کوئی شخص جنت میں داخل نہیں ہو گا یہ تو صرف ان کی تمنا ہے (اے رسول) کہئے کہ اگر سچے ہو تو (اس دعویٰ پر) اپنی دلیل پیش کرو۔ ۱۱۱ ",
        "جی ہاں ! جو بھی خدا کے سامنے سر تسلیم خم کر لے اور نیکوکار ہو تواس کا اجر اس کے پروردگار کے پاس مسلم ہے ان کے لئے کوئی خوف ہے اور نہ وہ غمگین ہوں گے۔ ۱۱۲",
        "یہودی کہتے ہیں کہ عیسائیوں کی (خدا کے ہاں ) کوئی حیثیت و وقعت نہیں اور عیسائی (بھی) کہتے ہیں کہ یہودیوں کی کوئی حیثیت نہیں (اور وہ باطل پر ہیں ) حالانکہ دونوں گروہ خدا کی کتاب پڑھتے ہیں (اور انہیں ایسے تعصبات اور کینوں سے علیحدہ رہنا چاہئے)نادان (اور مشرک) لوگ بھی ان کی سی باتیں کرتے ہیں (حالانکہ یہ اہل کتاب ہیں اور وہ بت پرست) خداوند عالم قیامت کے دن ان کے اختلاف کا فیصلہ کرے گا۔ ۱۱۳ ",
        "اس سے زیادہ ظالم کون ہے جو مساجد میں خدا کا نام لینے سے روکتا ہے اور ان کی ویرانی و بربادی میں کوشاں ہے مناسب نہیں ہے کہ خوف و حشت کے بغیر یہ لوگ ان مقامات میں داخل ہوں بلکہ مسلمان انہیں ان مقامات مقدسہ سے روک دیں اور انہیں وہاں نہ آنے دیں ان کے لئے دنیا میں رسوائی اور آخرت میں عذاب عظیم ہے۔ ۱۱۴ ",
        "مشرق و مغرب اللہ ہی کے لئے ہیں جدھر بھی رخ کرو خدا موجودہے اور خدا بے نیاز و دانا ہے ۱۱۵ ",
        "(یہودی، نصاریٰ اور مشرکین) کہتے ہیں خدا کا بیٹا ہے وہ تو پاک و منزہ ہے بلکہ جو کچھ آسمانوں اور زمین میں ہے سب اسی کا ہے اور سب اس کے سامنے سرنگوں ہے (سب اس کے بندے ہیں اور کوئی بھی اس کا فرزند نہیں )۔ ۱۱۶ ",
        "آسمانوں اور زمین کو وجود بخشنے والا وہی ہے اور جب کسی چیز کو وجود عطا کرنے کا فرمان جاری کرتا ہے تو اس کے لئے کہتا ہے ہو جا اور وہ فوراً ہو جاتی ہے۔ ۱۱۷ ",
        "بے علم افراد کہتے ہیں خدا ہم سے بات کیوں نہیں کرتا اور کوئی آیت و نشانی خود ہم پر کیوں نہیں نازل کرتا ان سے پہلے بھی لوگ ایسی باتیں کرتے تھے ان کے دل اور افکار ایک دوسرے کے مشابہ ہیں لیکن ہم (کافی تعداد میں ) آیات اور نشانیاں (حقیقت کے متلاشی) اہل یقین کے لئے روشن اور واضح کر چکے ہیں۔ ۱۱۸ ",
        "ہم نے تجھے حق کے ساتھ( اہل دنیا کو اچھائیوں اور برائیوں کے مقابلے میں ) بشارت اور تہدید کے لئے بھیجا اور تو اہل جہنم کی گمراہی پر جواب دہ نہیں ہے ۔ ۱۱۹",
        "یہود و نصاری آپ سے کبھی راضی نہیں ہوں گے جب تک آپ (ان کی غلط خواہشات کے سامنے سر تسلیم خم نہ کریں اور) ان کے (تحریف شدہ) مذہب کی پیروی نہ کریں کہئے ! ہدایت کا مل صرف خدا کی ہدایت ہے اگر آگاہی کے بعد بھی ان کی ہوا و ہوس کی پیروی کی توخدا کی طرف سے تمہارے لئے کوئی سر پرست و مددگار نہ ہو گا۔ ۱۲۰ ",
        "وہ لوگ (یہود و نصاریٰ) جنہیں ہم نے آسمانی کتاب دی ہے اور وہ اسے غور سے پڑھتے ہیں پیغمبر اسلام پر ایمان لئے آئیں گے اور جو ان سے کفر اختیار کریں گے وہ خسارے میں ہیں۔ ۱۲۱ ",
        "اے بنی اسرائیل میں نے تمہیں جو نعمت دی ہے اسے یاد کرو اور یہ بھی یاد کرو کہ میں نے تمہیں تمام جہانوں پر فضیلت دی( لیکن تم نے اس مقام سے استفادہ نہیں کیا اور گمراہ ہو گئے)۔ ۱۲۲ ",
        "اس دن سے ڈرو جب کسی شخص کو دوسرے کی جگہ پر بدلہ نہیں دیا جائے گا اس سے کوئی عوض قبول نہ کیا جائے گا کوئی شفاعت و سفارش اس کے لئے فائدہ مند نہ ہو گی اور نہ ہی (کسی طرف سے) ایسے لوگوں کی مدد کی جائیگی۔ ۱۲۳ ",
        "(وہ وقت یاد کرو) جب خدا نے ابراہیم کو مختلف طریقوں سے آزمایا اور وہ ان سے عمدگی سے عہدہ برآ ہوئے تو خدا نے ان سے کہا: میں نے تمہیں لوگوں کا امام و رہبر قرار دیا ابراہیم نے کہا میری نسل اور خاندان میں سے (بھی آئمہ قرار دے) خدانے ان سے فرمایا: میرا عہدظالموں کو نہیں پہنچتا۔ ۱۲۴ ",
        "( وہ وقت یاد کرو) جب ہم نے خانہ کعبہ کو انسانوں کے لوٹ آنے کا مقام، مرکز اور جائے امن قرار دیا اور (اسی مقصد کی تجدید کے لئے) مقام ابراہیم کو اپنے لئے مقام نماز کی حیثیت سے انتخاب کرو نیز ہم نے ابراہیم اور اسماعیل کو حکم دیا کہمیرے گھر کا طواف کرنے والوں، اس گھر کے خادموں اور اس میں سجدہ کرنے والوں (نماز گزاروں ) کے لئے اسے پاک و پاکیزہ رکھو۔ ۱۲۵ ",
        "(اور یاد کرو اس وقت کو)جب ابراہیم نے عرض کی پروردگار ! اس سر زمین کو شہر امن قرار دے اور اس کے رہنے والوں کو جو خدا اور یوم آخرت پر ایمان رکھتے ہیں انہیں (قسم قسم کے) میووں سے روزی دے۔ (خدا نے )کہا: وہ جو کافر ہو گئے تھے انہیں تھوڑا سا فائدہ دیں گے پھر انہیں آگ کے عذاب کی طرف کھینچ کے لے جائیں گے اور ان کا انجام کتنا برا ہے۔ ۱۲۶",
        "اور (یاد کرو اس وقت کو) جب ابراہیم اور اسماعیل خانہ کعبہ کی بنیادیں بلند کر رہے تھے (اور کہتے تھے) اے ہمارے پروردگار ! تو ہم سے قبول فرما کہ تو سننے والا اور جاننے والا ہے۔ ۱۲۷ ",
        "پروردگار ! ہمیں اپنے فرمان کے سامنے سر تسلیم خم کرنے والا قرار دے اور ہماری اولاد میں سے ایسی امت بنا جو تیرے حضور سر تسلیم خم کرنے والی ہو ہمیں اپنی عبادت کا راستہ دکھا اور اور ہماری توبہ قبول فرما کہ تو تواب اور رحیم ہے۔ ۱۲۸ ",
        "پروردگار ! ان کے درمیان انہی میں سے ایک نبی مبعوث فرما جو انہیں تیری آیات سنائے انہیں کتاب و حکمت کی تعلیم دے اور انہیں پاک کرے کیونکہ تو توانا اور حکیم ہے (اور تو اس کام پر قدرت رکھتا ہے)۔ ۱۲۹ ",
        "نادان و بیوقوف لوگوں کے سوا کون شخص (اس پاکیزگی اور روشنی کے باوجود) دین ابراہیم سے رو گردانی کرے گا اس دنیا میں ہم نے انہیں منتخب کیا ہے اور دوسرے جہان میں بھی وہ صالحین میں سے ہیں۔ ۱۳۰ ",
        "(یاد کرو وہ وقت) جب ان کے پروردگار نے ان سے کہا اسلام لے آو۔ کہا میں عالمین کے پروردگار کے سامنے سر تسلیم خم کرتا ہوں۔ ۱۳۱ ",
        "ابراہیم اور یعقوب نے (اپنی عمر کے آخری اوقات میں ) اپنے بیٹوں کو اس دین کی وصیت کی (اور ہر ایک نے اپنے فرزندوں سے کہا) اے میرے فرزندو ! خدا نے اس آئین پاک کو تمہارے لئے منتخب کیا ہے اور تم دین اسلام کے علاوہ کسی پر نہ مرنا۔ ۱۳۲ ",
        "کیا تم موجود تھے جب یعقوب کی موت کا وقت آیا جب انہوں نے اپنے بیٹوں سے کہا: میرے بعد کس کی پرستش کرو گے؟ انہوں نے کہا: آپ کے خدا کی اور اس اکیلے خدا کی جو آپ کے آباء ابراہیم و اسماعیل اور اسحاق کا خدا ہے اور ہم اس کے سامنے سر تسلیم خم کرتے ہیں۔ ۱۳۳ ",
        "(بہر حال) وہ ایک امت تھے کہ گذشتہ زمانے میں ان کے اعمال ان سے مربوط تھے اور تمہارے اعمال بھی خود تم سے مربوط ہیں اور ان کے اعمال کی باز پرس کبھی تم سے نہ ہو گی۔ ۱۳۴",
        "(اہل کتاب) کہتے ہیں یہودی بن جاؤ یا عیسائی تاکہ ہدایت پا لو کہہ دیجئے: (تحریف شدہ مذاہب ہر گز ہدایت بشر کا سبب نہیں بن سکتے) بلکہ ابراہیم کے خالص دین کی پیروی کرو وہ ہر گز مشرکین میں سے نہ تھے۔ ۱۳۵",
        "کہیے: ہم خدا پر ایمان لائے ہیں اور اس پر جو ہم پر نازل ہوا ہے اور اس پر بھی جو ابراہیم‘ اسماعیل‘ اسحاق‘ یعقوب اور بنی اسرائیل کے دیگر انبیاء اسباط پر نازل ہوا ہے اور اسی طرح جو کچھ موسیٰ اور عیسیٰ اور دوسرے پیغمبروں کو پروردگار کی طرف سے دیا گیا ہم ان میں کوئی فرق نہیں سمجھتے اور خدا کے حکم کے سامنے سر تسلیم خم کرتے ہیں۔ ۱۳۶",
        "اگر وہ بھی اس پر ایمان لے آئیں جس پر تم ایمان لائے ہو تو ہدایت یافتہ ہو جائیں گے اور اگر رو گردانی کریں گے تو وہ حق سے جدا ہوں گے اور خدا تم سے ان کے شرکو دور کرے گا کہ وہ سننے والا اور دانا ہے۔ ۱۳۷",
        "خدائی رنگ (ایمان توحید اور اسلام کا رنگ قبول کریں )اور خدائی رنگ سے کون سارنگ بہتر ہے اور ہم صرف اس کی عبادت کرتے ہیں۔ ۱۳۸",
        "کہیے: کیا تم ہم سے خدا کے بارے میں گفتگو کرتے ہو حالانکہ وہی تمہارا اور ہمارا پروردگار ہے ہمارے اعمال ہمارے لئے اور تمہارے اعمال تمہارے لئے ہیں اور ہم تو خلوص سے اس کی عبادت کرتے ہیں۔ ۱۳۹",
        "کیا تم کہتے ہو کہ ابراہیم، اسماعیل ، اسحاق، یعقوب اور اسباط، یہودی یا عیسائی تھے کہیے: تم بہتر جانتے ہو یا خدا (اور باوجود یکہ تم جانتے ہو کہ وہ یہودی یا عیسائی نہ تھے) کیوں حقیقت چھپاتے ہو اور اس شخص سے زیادہ کون ظالم و ستمگر ہے جو اپنے پاس موجود خدائی شہادت کو چھپائے اور خدا تمہارے اعمال سے غافل نہیں ہے۔ ۱۴۰",
        "( بہر حال) وہ ایک امت تھے جو گزر گئے جو انہوں نے کیا ہے وہ ان کے لئے ہے اور جو کچھ تم کرتے ہو وہ تمہارے لئے ہے تم ان کے اعمال کے جواب دہ نہیں ہو۔ ۱۴۱",
        "عنقریب کم عقل لوگ کہیں گے (مسلمانوں کو) ان کے پہلے قبلہ سے کس چیز نے رو گردان کیا کہہ دو مشرق و مغرب اللہ کے لئے ہے وہ جسے چاہتا ہے سیدھی راہ کی ہدایت کرتا ہے۔ ۱۴۲ ",
        "(جیسے تمہارا قبلہ درمیانی ہے) اسی طرح خود تمہیں بھی ہم نے ایک درمیانی امت بنایا ہے (جو ہر لحاظ سے افراط و تفریط کے درمیان حد اعتدال میں ہے) تاکہ لوگوں کے لئے تم ایک نمونے کی امت بن سکو اور پیغمبر تمہارے سامنے نمونہ ہو اور ہم نے وہ قبلہ (بیت المقدس) کہ جس پر تم پہلے تھے فقط اس لئے قرار دیا تھا کہ وہ لوگ جو پیغمبر کی پیروی کرتے ہیں جاہلیت کی طرف پلٹ جانے والوں سے ممتاز ہو جائیں اگرچہ یہ کام ان لوگوں کے سوا جنہیں خدا نے ہدایت دی ہے دشوار تھا (یہ بھی جان لو کہ تمہاری وہ نمازیں جو پہلے قبلہ کی طرف رخ کرکے ادا کی تھیں صحیح ہیں ) اور خدا ہر گز تمہارے ایمان (نماز) کو ضائع نہیں کرتا کیونکہ خدا لوگوں پر رحیم اور مہربان ہے۔ ۱۴۳ ",
        "ہم تمہارے چہرے کو دیکھتے ہیں جسے تم آسمان کی طرف پھیرتے ہو( اور قبلہ کی تبدیلی کے لئے فرمان خدا کے انتظار میں رہتے ہو) اب تمہیں اس قبلہ کی طرف جس سے تم خوش ہو پھیر دیتے ہیں اپنا چہرہ مسجد الحرام کی طرف کر لو اور تم (مسلمان) جہاں کہیں ہو اپنے چہرے اس کی طرف پھیر دو جنہیں آسمانی کتاب دی گئی ہے وہ جانتے ہیں کہ یہ حکم جو ان کے پروردگار کی طرف سے صادر ہوا ہے درست ہے اور (وہ جو ایسی آیات مخفی رکھتے ہیں ) خداوند عالم ان کے اعمال سے غافل نہیں ہے۔ ۱۴۴ ",
        "قسم ہے کہ اگر تم ہر قسم کی آیت (دلیل اور نشانی) ان اہل کتاب کے لئے لے آؤ تو یہ تمہارے قبلہ کی پیروی نہیں کریں گے اور تم بھی اب کبھی ان کے قبلہ کی پیروی نہیں کرو گے اور ان میں سے بھی کوئی دوسرے کے قبلہ کی پیروی نہیں کرتا اور اگر علم و آگاہی کے بعدتم ان کی خواہشات کی پیروی کرو گے تو مسلماً ستمگروں اور ظالموں میں سے ہو جاؤ گے۔ ۱۴۵",
        "وہ لوگ جنہیں ہم نے آسمانی کتب دی ہیں وہ اس(پیغمبر) کو ایسے پہچانتے ہیں جیسے اپنے بیٹوں کو اگرچہ ان میں سے ایک گروہ حق کو پہچاننے کے باوجود اسے چھپاتا ہے۔ ۱۴۶ ",
        "(قبلہ کی تبدیلی کا یہ فرمان) تمہارے پروردگار کا حکم حق ہے لہٰذا ہر گز ترددو شک کرنے والوں میں سے نہ ہو جاؤ۔ ۱۴۷ ",
        "ہر گروہ کا ایک قبلہ سے جسے خدا نے اس کے لئے معین کیا ہے۔نیکیوں اور اعمال خیر میں ایک دوسرے پر سبقت حاصل کر و تم جہاں کہیں بھی ہو گے خدا تمہیں (قیامت کے دن) حاضر کرے گا کیونکہ وہ (اللہ)ہر چیز پر قدرت رکھتا ہے۔ ۱۴۸ ",
        "تم جس بھی جگہ ،شہر اور مقام سے نکلو (جب وقت نماز ہو تو) اپنا رخ مسجد الحرام کی طرف کر لو یہ تمہارے پروردگار کی طرف سے حکم حق ہے اور خدا تمہارے کردار سے غافل نہیں ہے۔ ۱۴۹ ",
        "اور تم جہاں سے بھی نکلو اپنا رخ مسجد الحرام کی طرف کرلواور تم (مسلمان) جہاں کہیں ہو اپنا رخ اس کی طرف کرو تاکہ لوگوں کے پاس تمہارے خلاف کوئی دلیل و حجت نہ ہو ان لوگوں کے سوا جو ظالم ہیں (جو زہر اگلنے سے باز نہیں آتے لیکن) ان سے نہ ڈرو اور( صرف) مجھ سے ڈرو (یہ قبلہ کی تبدیلی اس لئے تھی کہ میں تمہاری تربیت کروں تمہیں تعصب کی قید سے نکالوں اور تمہیں استقلال عطا کروں ) اور اپنی نعمت تم پر مکمل کر دوں تاکہ تم ہدایت حاصل کر لو۔ ۱۵۰ ",
        "جس طرح قبلہ کی تبدیلی کے ذریعے ہم نے تم پر اپنی نعمت کامل کی اسی طرح ہم نے تمہارے درمیان تمہاری نوع اور جنس میں سے رسول بھیجاتاکہ وہ تمہیں ہماری آیات پیش کرے تمہاری پرورش و تربیت کرے تمہیں کتاب و حکمت کی تعلیم دے اور جو کچھ تم نہیں جانتے تمہیں بتائے۔ ۱۵۱ ",
        "تم مجھے یاد رکھو میں تمہیں یاد رکھوں گا اور میرا شکر ادا کرو اور نعمتوں کے جواب میں کفران نعمت کا ارتکاب نہ کرو۔ ۱۵۲ ",
        "اے ایمان والو ! (زندگی کے سخت ترین حوادث کے موقع پر) صبر و استقامت اور نماز سے مدد حاصل کرو کیونکہ خدا صبر کرنے والوں کے ساتھ ہے۔ ۱۵۳",
        "جو راہ خدا میں قتل ہو جاتے ہیں انہیں مردہ نہ کہو وہ تو زندہ ہیں لیکن تم نہیں سمجھتے۔ ۱۵۴ ",
        "یقیناً ہم تم سب کی خوف بھوک، مالی و جانی نقصان اور پھلوں کی کمی جیسے امور سے آزمائش کریں گے اور صبر و استقامت دکھانے والوں کو بشارت دیجئے۔ ۱۵۵ ",
        "وہ جنہیں جب کوئی مصیبت آ پہنچے تو کہتے ہیں ہم اللہ کے لئے ہیں اور اسی کی طرف پلٹ جائیں گے۔ ۱۵۶ ",
        "یہ وہی لوگ ہیں کہ الطاف و رحمت الٰہی جن کے شامل حال ہے اور یہی ہدایت یافتہ ہیں۔ ۱۵۷ ",
        "صفا و مروہ خدا کے شعائر اور نشانیوں میں سے ہیں لہٰذا جو لوگ خانہ خدا کا حج کریں یا عمرہ بجا لائیں ان کے لئے کوئی حرج نہیں کہ وہ ان دونوں پہاڑیوں کا طواف کریں (اور سعی کریں )اور جو لوگ حکم خدا کی بجا آوری کے لئے اعمال خیر بجا لائیں خدا ان کا قدر دان ہے اور ان کے کردار سے آگاہ ہے۔ ۱۵۸ ",
        "جو لوگ ان واضح دلائل اور ذرائع ہدایت کو چھپاتے ہیں جنہیں ہم نے نازل کیا، جب کہ ان لوگوں کے لئے ہم نے کتاب میں بیان کر دیا ہے، ان پر خدا لعنت کرتا ہے اور سب لعنت کرنے والے ان پر لعنت بھیجتے ہیں اور نفرین کرتے ہیں۔ ۱۵۹ ",
        "مگر وہ جو تو بہ کرتے ہیں اور لوٹ آتے ہیں اپنے برے اعمال کی اصلاح کرکے نیک اعمال انجام دیتے ہیں اور جو کچھ چھپاتے تھے اسے آشکار کرتے ہیں تو میں ان کی توبہ قبول کرتا ہوں کہ میں توبہ قبول کرنے والا او رحیم ہو۔ ۱۶۰ ",
        "جو لوگ کافر ہو جائیں ا ور حالت کفر ہی میں مر جائیں ان پر خدا فرشتے اور تمام انسان لعنت کرتے ہیں۔ ۱۶۱ ",
        "وہ ہمیشہ کے لئے زیر لعنت اور رحمت خدا سے دور رہیں گے ان کے عذاب میں تخفیف کی جائے گی نہ انہیں کوئی مہلت دی جائے گی۔ ۱۶۲ ",
        "تمہارا خدا اور معبود وہ اکیلا خدا ہے جس کے علاوہ کوئی معبود اور لائق پرستش نہیں کیونکہ وہی بخشنے والا اور مہربان ہے۔ ۱۶۳",
        "آسمانوں اور زمین کی خلقت میں، رات دن کے آنے جانے میں، انسانوں کے فائدے کے لئے دریا میں چلنے والی کشتیوں میں، خدا کی طرف سے آسمان سے نازل ہونے والے اس پانی میں، جس کے ذریعہ خدا نے زمین کو موت کے بعد زندگی دی ہے اور اس میں ہر قسم کے جانور پھیلا دیئے، ہواؤں کے چلنے میں اور بادلوں میں جو زمین و آسمان کے درمیان معلق ہیں ( خدا کی ذات یکتائی کی) ان لوگوں کے لئے نشانیاں ہیں جو عقل و فکر رکھتے ہیں۔ ۱۶۴ ",
        "بعض لوگ خدا کو چھوڑ کر اپنے لئے کسی اور معبود کا انتخاب کرتے ہیں ا ور انہیں اس طرح دوست رکھتے ہیں جیسے خدا کو رکھنا چاہئے لیکن وہ لوگ جو ایمان لے آئے ہیں انہیں خدا سے شدید عشق و محبت ہے اور جنہوں نے ظلم کیا ہے (اور خدا کے علاوہ کسی اور کو معبود قرار دے لیا ہے) جب وہ عذاب خدا کو دیکھیں گے تو جان لیں گے کہ تمام قدرت خدا کے ہاتھ ہے (نہ کہ ان خیالی معبودوں کے ہاتھ جن سے وہ ڈرتے ہیں ) اور خدا کا عذاب اور سزا شدید ہے۔ ۱۶۵ ",
        "اس وقت( انسانی و شیطانی معبود اور) رہبر اپنے پیروکاروں سے بیزار ہوں گے وہ عذاب خد اکا مشاہدہ کریں گے اور ان کے باہمی تعلقات ٹوٹ جائیں گے۔ ۱۶۶ ",
        "تب پیروکار کہیں گے کاش ہم دوبارہ دنیا کی طرف پلٹ جائیں تاکہ ہم بھی ان سے اسی طرح بے بیزاری اختیار کریں جس طرح آج یہ ہم سے بیزار ہیں۔ یونہی خدا انہیں ان کے اعمال حسرت دکھائے گا (اور انہیں اپنے اعمال سراپا یاس دکھائی دیں گے) اور وہ ہر گز (جہنم کی) آگ سے خارج نہیں ہوں گے۔ ۱۶۷ ",
        "اے لوگو ! زمین میں جو کچھ حلال اور پاکیزہ ہے اسے کھاؤ اور شیطان کے نشان پاکی پیروی نہ کرو بلکہ وہ تمہارا کھلا دشمن ہے۔ ۱۶۸ ",
        "وہ تمہیں فقط برائیوں اور انحرافات کا حکم دیتاہے نیز (کہتا ہے کہ) جن امور کو تم نہیں جانتے انہیں خدا کی طرف منسوب کردو۔ ۱۶۹",
        "جب ان سے کہاجاتا ہے کہ جو کچھ خدا نے نازل کیا ہے اس کا اتباع کرو تو کہتے ہیں کہ ہم اس کا اتباع کریں گے جس پر ہم نے اپنے باپ دادا کوپایا ہے. کیا یہ ایسا ہی کریں گے چاہے ان کے باپ دادا بے عقل ہی رہے ہوں اورہدایت یافتہ نہ رہے ہوں ۱۷۰ ",
        "جو لوگ کافر ہوگئے ہیں ان کے پکارنے والے کی مثال اس شخص کی ہے جو جانوروں کو آواز دے اور جانور پکار اور آواز کے علاوہ کچھ نہ سنیں اور نہ سمجھیں. یہ کفار بہرےً گونگے اور اندھے ہیں. انہیں عقل سے سروکار نہیںہے ۱۷۱ ",
        "صاحبانِ ایمان جو ہم نے پاکیزہ رزق عطا کیا ہے اسے کھاؤ اور دینے والے خدا کا شکریہ ادا کرو اگر تم اس کی عبادت کرتے ہو ۱۷۲ ",
        "اس نے تمہارے اوپر بس مفِدارً خونً سور کا گوشت اور جو غیر خدا کے نام پر ذبح کیا جائے اس کو حرام قرار دیا ہے پھر بھی اگر کوئی مضطر ہوجائے اور حرام کاطلب گار اور ضرورت سے زیادہ استعمال کرنے والا نہ ہو تو اس کے لئے کوئی گناہ نہیں ہے . بیشک خدا بخشنے والا اورمہربان ہے ۱۷۳ ",
        "جو لوگ خدا کی نازل کی ہوئی کتاب کے احکام کو حُھپاتے ہیں اور اسے تھوڑی قیمت پر بیچ ڈالتے ہیں وہ درحقیقت اپنے پیٹ میں صرف آگ بھر رہے ہیں اور خدا روز هقیامت ان سے بات بھی نہ کرے گااور نہ انہیں پاکیزہ قرار دے گا اور ان کے لئے دردناک عذاب ہے ۱۷۴ ",
        "یہی وہ لوگ ہیں جنہوں نے گمراہی کو ہدایت کے عوض اور عذاب کو مغفرت کے عوض خرید لیا ہے آخریہ آتش جہّنم پر کس قدرصبرکریں گے ۱۷۵ ",
        "یہ عذاب صرف اس لئے ہے کہ اللہ نے کتاب کو حق کے ساتھ نازل کیا ہے اور اس میں اختلاف کرنے والے حق سے بہت دورہوکر جھگڑے کررہے ہیں ۱۷۶",
        "نیکی یہی نہیں کہ (نماز کے وقت) اپنا منہ مشرق یا مغرب کی طرف کر لو (اور تمام گفتگو قبلہ اور اس کی تبدیلی کے بارے میں کرتے رہو اور اپنا سارا وقت اسی میں صرف کردو) بلکہ نیک (اور نیکو کار) وہ لوگ ہیں جو خدا، روز قیامت، ملائکہ، آسمانی کتاب اور انبیاء پر ایمان لے آئیں اور (اپنا) مال اس سے پوری محبت کے باوجود رشتہ داروں، یتیموں، مسکینوں، ضرورتمند مسافروں، سوال کرنے والوں اور غلاموں پر خرچ کریں،نماز قائم کریں، زکوۃ ادا کریں، جب عہدو پیمان باندھیں تو اسے پورا کریں اور بے کسی، محرومی، بیماری اور میدن جنگ غرض ہر عالم میں استقامت و صبر کا مظاہرہ کریں یہ وہ لوگ ہیں جو سچ بولتے ہیں (اور ان کی گفتار، کردار اور اعتقاد میں ہم آہنگی) اور یہی پرہیزگار ہیں۔ ۱۷۷",
        "اے ایمان والو ! مقتولین کے بارے میں حکم قصاص تمہارے لئے لکھ دیا گیا ہے آزاد کے بدلے آزاد، غلام کے بدلے غلام اور عورت کے بدلے عورت، پس اگر کوئی اپنے (دینی) بھائی کی طرف سے معاف کر دیا جائے (اور حکم قصاص خونبہا سے بدل جائے) تو اسے چاہئے کہ پسندیدہ طریقے کی پیروی کرے (اور دیت کی وصولی میں دیت دینے والے کی حالت کو پیش نظر رکھے) اور قاتل بھی ولی مقتول کو اچھے طریقے سے دیت ادا کرے (اور اس کی ادائیگی میں حیل و حجت سے کام نہ لے) تمہارے پروردگار کی طرف سے یہ تخفیف اور ر حمت ہے اور اس کے بعد بھی جو تجاوز کرے اس کے لئے درد ناک عذاب ہے۔ ۱۷۸",
        "اور قصاص میں تمہارے لئے زندگی ہے اے صاحبان عقل و خرد ! تمہیں تقویٰ و پرہیزگاری کی راہ اختیار کرنا چاہئے۔ ۱۷۹",
        "جب تم میں سے کسی کی موت کا وقت قریب آئے تو چاہئے کہ وہ ماں باپ اور رشتہ داروں کے لئے شائستہ طور پر وصیت کرے یہ حق ہے پرہیز گاروں پر۔ ۱۸۰",
        "پھر جس نے وصیت سن کر اسے بدل ڈالا اس کا گناہ (وصیت) بدلنے والے پر ہے خدا تو سننے والا اور جاننے والا ہے۔ ۱۸۱",
        "جس شخص کو خوف ہو کہ وصیت کرنے والے نے انحراف (بعض ورثہ کی طرف یک طرفہ میلان) یا گناہ ( غلط چیز کیلئے وصیت) سے کام لیا ہے اور وہ ورثہ کے درمیان صلح کرا دے تو اس پر کچھ گناہ نہیں خدا بخشنے والا مہربان ہے۔ ۱۸۲ ",
        "اے ایمان والو! روزہ تمہارے لئے لکھ دیا گیا ہے جیسے تم سے پہلے لوگوں کے لئے لکھا گیا تھا تاکہ تم پر ہیز گار بن جاؤ۔ ۱۸۳ ",
        "چند گنے چنے دن (روز ہ رکھو)اور تم میں سے جو لوگ بیمار ہوں یا مسافر ہوں وہ ان کی بجائے دوسرے دنوں میں (روزوں کی) گنتی پوری کر لیں اور جو لوگ یہ کام انجام دینے کی قدرت نہیں رکھتے (مثلاً دائمی مریض اور بوڑھے مردو عورتیں ) ضروری ہے کہ وہ کفارہ ادا کریں اور مسکین کو کھانا کھلائیں اور جو لوگ کار خیر بجا لائیں تو وہ ان کے لئے بہتر ہے اور روزہ رکھنا تمہارے لئے بہتر ہے اگر تم جانو۔ ۱۸۴ ",
        "(وہ چند گنے چنے دن) ماہ رمضان کے ہیں اس میں قرآن نازل ہوا جس میں لوگوں کے لئے راہنمائی اور ہدایت کی نشانیاں ہیں اور جو حق و باطل کے درمیان فرق کرنے والا ہے پس جو شخص ماہ رمضان میں حضر میں ہو وہ روزہ رکھے اور جو بیمار ہو یا سفر میں ہو وہ دوسرے دنوں میں بجا لائے خدا تمہارے لئے راحت و آرام چاہتا ہے زحمت و تکلیف نہیں تم یہ دن پورے کرو اور خدا کی اس لئے بزرگی بیان کرو کہ اس نے تمہیں ہدایت کی ہے ہو سکتا ہے تم شکر گزار ہو جاؤ۔ ۱۸۵ ",
        "اور جب میرے بندے تم سے میرے متعلق سوال کریں تو (ان سے کہو کہ) میں قریب ہوں۔ پکارنے والے کی پکار پر میں اسے جواب دیتا ہوں پس وہ میری دعوت اور پکار کو قبول کریں اور مجھ پر ایمان لے آئیں تاکہ انہیں راستہ مل سکے۔ ۱۸۶",
        "تمہارے لئے روزوں کی راتوں میں اپنی بیویوں کے پاس جانا حلال کر دیا گیا ہے۔ وہ تمہارا لباس ہیں اور تم ان کا لباس ہو (دونوں ایک دوسرے کی زینت اور ایک دوسرے کی حفاظت کا باعث ہو) خدا کے علم میں تھا کہ تم اپنے آپ سے خیانت کرتے تھے (اور اس ممنوع کا م کو تم میں سے کچھ لوگ انجام دیتے تھے) پس خدا نے تمہاری توبہ قبول کر لی اور تمہیں بخش دیا۔ اب ان سے ہمبستری کرو اور تمہارے لئے جو کچھ مقرر کیا گیا ہے اسے طلب کرو اور کھاؤ پیو یہاں تک کہ تمہارے لئے صبح کی سفید دھاری رات کی سیاہ دھاری سے نمایاں ہو جائے اس کے بعد روزے کو رات تک مکمل کرو اور جب تم مساجد میں اعتکاف کیلئے بیٹھو تو ان سے مباشرت نہ کرو یہ حدود الٰہی ہیں ان کے نزدیک نہ جانا خدا اس طرح اپنی آیات کو لوگوں کیلئے واضح کرتا ہے ہو سکتا ہے کہ وہ پرہیزگار ہو جائیں۔ ۱۸۷ ",
        "ایک دوسرے کے اموال آپس میں باطل (و ناحق) طریقے سے نہ کھاؤ اور گناہ کے ذریعے لوگوں کے مال کا ایک حصہ کھانے کے لئے اس میں سے (کچھ مال) قاضیوں کو نہ دو جب کہ تم جانتے ہو۔ ۱۸۸ ",
        "لوگ آپ سے مہینے میں چاند کی مختلف صورتوں کے بارے میں پوچھتے ہیں کہیے کہ یہ تقسیم اوقات (اور طبعی تقویم) کا مظہر ہیں نیز یہ لوگوں (کے نظام زندگی) کے لئے اور حج کے وقت (کے تعین) کے لئے ہیں یہ نیک کام نہیں کہ عقب مکان سے اندر آؤ بلکہ نیکی یہ ہے کہ تقویٰ اختیار کرو اور گھروں میں ان کے دروازوں سے داخل ہوا کرو اور خدا کی نافرمانی سے پرہیز کرو تاکہ کامیاب ہو جاؤ۔ ۱۸۹ ",
        "او راہ خدا میں تم ان لوگوں سے قتال کرو جو تم سے جنگ کرتے ہیں اور حد سے تجاوز نہ کرو کیونکہ خدا تجاوز کرنے والوں کو دوست نہیں رکھتا۔ ۱۹۰",
        "اور انہیں (بت پرستوں کو جو کسی جرم و تجاوز سے منہ نہیں موڑتے) جہاں پاؤ قتل کر دو اور جہاں (مکہ) سے انہوں نے تمہیں نکال دیا ہے انہیں نکال باہر کرو اور فتنہ( و بت پرستی) قتل سے بھی بد تر ہے اور ان سے مسجد حرام کے پاس جنگ نہ کرو جب تک وہ وہاں پر تمہارے ساتھ جنگ نہ کریں پس اگروہ تم سے جنگ کریں تو انہیں قتل کرو یہی ہے کافروں کی جزا۔ ۱۹۱ ",
        "اور اگر وہ رک جائیں تو خدا بخشنے والا مہربان ہے۔ ۱۹۲ ",
        "اوران سے جنگ کرو یہاں تک کہ فتنہ (اور بت پرستی اور لوگوں سے سلب آزادی کی حالت) باقی نہ رہے اور دین خدا کے لئے مخصوص ہو جائے پس اگر (وہ اپنی غلط روش سے) دستبردار ہو جائیں تو (ان سے مزاحمت نہ کرو کیونکہ) تعدی اور تجاوز ظالموں کے علاوہ کسی کا شیوہ نہیں ہے۔ ۱۹۳ ",
        "حرام مہینہ حرام مہینے کے مقابلے میں (اگر دشمن اس کا احترام نہ کریں اور تم سے لڑیں تو تم بھی مقابلہ بالمثل کا حق رکھتے ہو) اور تمام حرام امور (قابل) قصاص ہیں اور (بطور کلی) جو شخص بھی تم پر تجاوز کرے تو اس کی طرح تم بھی اس پر تعدی کر سکتے ہو اور خدا سے ڈرتے رہنا (اور زیادتی نہ کرنا) اور جان لو کہ خدا پرہیز گاروں کے ساتھ ہے۔ ۱۹۴ ",
        "اور راہ خدا میں خرچ کرو( اور خرچ نہ کرکے) اپنے آپ کو ہلاکت میں نہ ڈالو اور نیکی کرو کہ اللہ نیکی کرنے والوں کو دوست رکھتا ہے ۱۹۵ ",
        "حج و عمرہ کو خدا کے لئے مکمل کرو اور اگر محصور ہو جاؤ( اور ایسی رکاوٹیں پیدا ہو جائیں جن کے باعث مکہ میں داخل نہ ہو سکو مثلاً دشمن کا خوف ہو یا کوئی بیماری لاحق ہو جائے) تو جو قربانی فراہم ہو اسے ذبح کرو اور (احرام سے خارج ہو جاؤ) اور اپنے سروں کو نہ منڈواؤ جب تک قربانی اپنے مقام تک نہ پہنچ جائے (اور قربان گاہ میں ذبح نہ ہو جائے) اور اگر کوئی بیمار ہو جائے یا اس کے سر میں کوئی تکلیف و اذیت ہو (اور مجبور ہو کر وہ اپنا سر نہ منڈوائے) تو اسے چاہئے کہ روزہ، صدقہ یا گوسفند کی صورت میں فدیہ اور کفارہ دے جب (بیماری یا دشمن سے) مامون ہو جائیں تو جو لوگ عمرہ ختم کرنے کے ساتھ ہی حج کا آغازکر دیں تو جو قربانی انہیں میسر ہو (اسے ذبح کریں ) اور جن کے پاس نہیں ہے تو وہ تین دن حج کے دنوں میں اور سات دن واپس آکر روزے رکھیں یہ پورے دس دن ہیں (البتہ) یہ ایسے شخص کے لئے ہے جس کے گھر والے مسجد الحرام کے پاس نہ ہوں (جو اہل مکہ اور اطراف مکہ میں سے نہ ہو) اور خدا سے ڈرو اور جان لو کہ وہ سخت عتاب کرنے والا ہے۔ ۱۹۶",
        "حج معین مہینوں میں ہے اور جو لوگ (احرام اور مناسک حج شروع کر لینے سے) حج اپنے اوپر فرض کر لیتے ہیں (انہیں توجہ رکھنی چاہئے کہ) حج میں عورتوں سے جنسی ملاپ گناہ اور جدال نہیں ہے اور جو اچھے کام تم انجام دیتے ہو خدا انہیں جانتا ہے۔ زاد راہ اور توشہ مہیا کر لو کیونکہ بہترین زاد و توشہ پرہیزگاری ہے اور اے صاحبان عقل مجھ سے ڈرو۔ ۱۹۷ ",
        "کوئی گناہ اور حرج نہیں کہ تم اپنے پروردگار کے فضل سے (اور ایام حج میں اقتصادی منافع سے)فائدہ اٹھاؤ (کیونکہ حج کا ایک فلسفہ اسلامی اقتصادی معاشرے کی بنیاد رکھنا بھی ہے)اور جب میدان عرفات سے کوچ کرو تو مشعر الحرام سے پاس خدا کو یاد کرو اسے اس طرح یاد کرو جس طرح اس نے تمہیں ہدایت کی ہے اگر چہ اس سے پہلے تم لوگ گمراہ تھے۔ ۱۹۸ ",
        "پھر اس جگہ سے کہ جہاں سے لوگ کوچ کرتے ہیں (سر زمین منیٰ کی طرف) کوچ کرو اور خدا سے طلب مغفرت کرو جو بخشنے والا مہربان ہے۔ ۱۹۹ ",
        "اور جب اپنے مناسک (حج) انجام دے لو تو ذکر خدا کرو جیسے (زمانۂ جاہلیت میں موہوم مفاخر پر فخرو مباہات کرتے ہوئے)اپنے آباء کو یاد کرتے (رہے) ہو بلکہ اس سے بھی بڑھ کر (یہاں دو طرح کے لوگ ہیں ) بعض کہتے ہیں : خدایا ہمیں دنیا میں بھلائی عطا کر ، ایسے لوگوں کا آخرت میں کوئی حصہ نہیں۔ ۲۰۰ ",
        "بعض کہتے ہیں خداوند ہمیں دنیا میں بھلائی عطا کر اور آخرت میں بھی اچھائی سے نواز اور ہمیں (جہنم کی) آگ کے عذاب سے محفوظ رکھ۔ ۲۰۱ ",
        "وہ اپنی کوشش (اور دعا) کا صلہ اور حصہ پائیں گے اور خدا جلد حساب چکا دینے والا ہے۔ ۲۰۲",
        "اور خدا کو معین دنوں ( ۱۱، ۱۲ اور ۱۳ ذی الحجہ)میں یاد کرو اور جو لوگ جلدی کریں اور (ذکر خدا کو) دو دنوں میں انجام دیں ان پر کوئی گناہ نہیں اور جو تاخیر کریں (اور تین دن انجام دیں ) ان پر کوئی گناہ نہیں (یہ ان کیلئے ہے)جو تقویٰ اختیار کریں۔نیز خدا سے ڈرو اور جان لو کہ تم اس کی طرف محشور ہوگے۔ ۲۰۳ ",
        "کچھ ایسے لوگ بھی ہیں جن کی گفتگو دنیاوی زندگی کے لئے تمہیں بھلی معلوم ہوتی ہے اور وہ جو دل میں چھپائے ہوئے ہیں خدا اس پر گواہ ہے اور (جبکہ) وہ سخت ترین دشمن ہیں۔ ۲۰۴ ",
        "(ان کی نشانی یہ ہے کہ) جب وہ رخ پھیرتے ہیں (اور تیری بارگاہ سے نکلتے ہیں )تو زمین میں فساد برپا کرنے کے در پے ہوتے ہیں اور وہ فصلوں اور چوپایوں کو تباہ و برباد کرتے ہیں (اسکے باوجود کہ وہ جانتے ہیں کہ)خدا فساد کو پسند نہیں کرتا۔ ۲۰۵ ",
        "اور جب ان سے کہا جاتا ہے کہ خدا سے ڈرو (تو ان کا اصرار اور ہٹ دھرمی بڑھ جاتی ہے)اور ضد اور تعصب انہیں گناہ کی طرف کھینچ لے جاتے ہیں۔ جہنم کی آگ ان لوگوں کے لئے کافی ہے اور (جہنم) کیا بری جگہ ہے۔ ۲۰۶ ",
        "کچھ لوگ اپنی جان خدا کی خوشنودی کے بدلے بیچ دیتے ہیں اور خدا اپنے بندوں پر مہربان ہے۔ ۲۰۷ ",
        "اے ایمان والو! سب کے سب صلح و آشتی میں داخل ہوجاؤ اور شیطان کے نقش قدم پر نہ چلو کہ وہ تو تمہارا کھلا دشمن ہے۔ ۲۰۸ ",
        "اور اگر (ان سب) نشانیوں اور واضح پروگراموں کے بعد بھی تم سے لغزش ہوجائے۔ تو جان لو کہ خدا توانا اور حکیم ہے۔ ۲۰۹ ",
        "کیا (شیطان کے پیروکار) یہ لوگ (ان تمام نشانیوں اور واضح پروگراموں کے بعد) پھر بھی منتظر ہیں کہ خدا اور فرشتے بادل کے سائے میں ان کے پاس آئیں اور تمام چیزیں انجام پا چکی ہیں اور تمام معاملات کی باز گشت خدا کی طرف ہے۔ ۲۱۰",
        "بنی اسرائیل سے پوچھ لو ، ہم نے انہیں کیسی واضح نشانیاں دی تھیں لیکن انہوں نے خدا کی عطا کردہ مادی و معنوی نعمتوں کو غلط طور پر صرف کیا)اور جو شخص اللہ کی نعمت پا کر اسے تبدیل کردے (اور اسے غلط امور میں صرف کرے وہ خدا کے شدید عذاب میں گرفتار ہوگا کہ)خدا شدید العقاب ہے۔ ۲۱۱ ",
        "دنیاوی زندگی کو کافروں کے لئے مزین کیا گیا ہے (لہٰذا) وہ صاحب ایمان لوگوں کا تمسخر اڑاتے ہیں حالانکہ اہل ایمان قیامت میں ان سے بالاتر ہوں گے۔اور خدا جسے چاہتا ہے بغیر حساب کے روزی دیتا ہے۔ ۲۱۲ ",
        "(ابتداء میں )لوگوں کا ایک ہی گروہ تھا (اور ان کے درمیان کوئی تضاد نہ تھا۔ رفتہ رفتہ گروہ اور طبقات پیدا ہوتے گئے) پھر ان میں اختلافات (اور تضادات) وجود میں آئے۔خدا نے انبیاء کو بھیجا تاکہ وہ لوگوں کو بشارت دیں اور ڈرائیں نیز ان پر آسمانی کتاب بھی نازل کی جو انہیں حق کی طرف دعوت دیتی تھی، یہ کتاب لوگوں کے اختلافات کا فیصلہ کرنے کے لئے تھی (ایمان والوں نے تو اس سے اختلاف نہیں کیا) صرف ایک گروہ نے حق سے انحراف اور ستمگری کرتے ہوئے اس سے اختلاف کیا جب کہ انہیں کتاب دی گئی تھی اور واضح نشانیاں ان تک پہنچ چکی تھیں۔جو لوگ ایمان لا چکے تھے خدا نے اختلافی چیز میں اپنے حکم سے ان کی رہبری کی (لیکن بے ایمان لوگ اسی طرح گمراہی اور اختلاف میں باقی رہے)اور خدا جسے چاہتا ہے راہ راست کی طرف ہدایت کرتا ہے۔ ۲۱۳ ",
        "کیا تم گمان کرتے ہو کہ تم جنت میں جاؤ گے اور تمہیں وہ حوادث پیش نہیں آئیں گے جو گذشتہ لوگوں کو درپیش ہوئے۔ وہی لوگ جنہیں دشواریاں اور تکلیفیں در پیش ہوئیں اور وہ ایسے دکھ درد میں مبتلا ہوئے کہ پیغمبر اور ان کے ساتھ اہل ایمان کہنے لگے خدا کی مدد کہاں ہے ؟آگاہ رہو کہ خدا کی مدد قریب ہی ہے۔ ۲۱۴ ",
        "تجھ سے پوچھتے ہیں کہ کیا خرچ کریں۔ کہہ دو کہ ہر خیر و نیکی (اور فائدہ بخش مادی و معنوی سر مایہ) جو تم خرچ کرتے ہو وہ ماں باپ، قریبیوں، یتیموں، مسکینوں اور مسافروں کے لئے ہونا چاہئے اور جو کار خیر بھی تم کرتے ہو خدا اس سے آگاہ ہے۔ ۲۱۵",
        "تمہارے اوپر جہاد فرض کیا گیا ہے اور وہ تمہیں ناگوار ہے اور یہ ممکن ہے کہ جسے تم اِرا سمجھتے ہو وہ تمہارے حق میں بہتر ہو اور جسے تم دوست رکھتے ہو وہ اِرا ہو خدا سب کو جانتا ہے اور تم نہیں جانتے ہو ۲۱۶ ",
        "پیغمبر یہ آپ سے محترم مہینوں کے جہاد کے بارے میں سوال کرتے ہیں تو آپ کہہ دیجئے کہ ان میں جنگ کرنا گناہ کبیرہ ہے اور راسِ خدا سے روکنا اور خدا اورمسجدالحرام کی حرمت کا انکار ہے اور اہلِ مسجد الحرام کا وہاںسے نکال دینا خدا کی نگاہ میں جنگ سے بھی بدتر گناہ ہے اور فتنہ تو قتل سے بھی بڑا جرم ہے--- اور یہ کفار برابر تم لوگوں سے جنگ کرتے رہیں گے یہاں تک کہ ان کے امکان میں ہو تو تم کو تمہارے دین سے پلٹا دیں. اور جو بھی اپنے دین سے پلٹ جائے گا اور کفر کی حالت میں مر جائے گا اس کے سارے اعمال برباد ہوجائیں گئے اور وہ جہنّمی ہوگا اور وہیں ہمیشہ رہے گا ۲۱۷ ",
        "بےشک جو لوگ ایمان لائے اور جنہوں نے ہجرت کی اور راہ خدا میں جہاد کیا وہ رحمت الٰہی کی امید رکھتے ہیں اور خدا بہت بخشنے والا اور مہربان ہے ۲۱۸ ",
        "یہ آپ سے شراب اورجوئے کے بارے میں سوال کرتے ہیں تو کہہ دیجئے کہ ان دونوں میں بہت بڑا گناہ ہے اور بہت سے فائدے بھی ہیں لیکن ان کا گناہ فائدے سے کہیں زیادہ بڑا ہے اور یہ راسِ خدا میں خرچ کے بارے میں سوال کرتے ہیں کہ کیا خرچ کریں تو کہہ دیجئے کہ جو بھی ضرورت سے زیادہ ہو. خدا اسی طرح اپنی آیات کو واضح کرکے بیان کرتا ہے کہ شاید تم فکر کرسکو ۲۱۹",
        "(تاکہ) دنیا و آخرت میں (فکر کرو) اور تم سے یتیموں کے بارے میں سوال کرتے ہیں کہہ دو کہ ان کے کام کی اصلاح کرنا بہتر ہے اور اگر اپنی زندگی کو ان کی زندگی میں ملا لو تو وہ تمہارے دینی بھائی ہیں خدا مفسدین کو مصلحین میں سے پہچانتا ہے اور اگر خدا چاہے تو تمہیں زحمت و تکلیف میں ڈال دے کیونکہ وہ توانا او ر حکیم ہے۔ ۲۲۰ ",
        "مشرک اور بت پرست عورتیں جب تک ایمان نہ لے آئیں ان سے نکاح نہ کرو۔ ایماندار کنیزیں آزاد بت پرست عورت سے بہتر ہیں اگر چہ ان کی زیبائی تمہیں بھلی معلوم ہوتی ہو اور اپنی عورتیں بت پرست مردوں سے نہ بیا ہو جب تک کہ وہ ایمان نہ لے آئیں۔ ایک صاحب ایمان غلام ایک بت پرست مرد سے بہتر ہے اگر چہ وہ تمہیں اچھے لگے۔ وہ تو آگ کی دعوت دیتے ہیں جب کہ خدا جنت اور اپنے حکم کے ذریعے بخشش کی دعوت دیتا ہے اور اپنی آیات لوگوں کے لئے واضح کرتا ہے کہ شاید وہ یاد رکھیں۔ ۲۲۱ ",
        "اور تم سے خون حیض کے بارے میں پوچھتے ہیں۔ کہہ دو کہ وہ نقصان دہ اور نا پاکی کی ایک حالت ہے۔ لہٰذا ماہواری کے دوران میں عورتوں سے کنارہ کشی اختیار کرو۔ جب تک وہ پاک نہ ہوجائیں ان کے قریب نہ جاؤ اور جب وہ پاکیزہ ہوجائیں تو جس راہ سے خدا نے تمہیں حکم دیا ہے ان سے ملاپ کرو۔ خدا تو بہ کرنے والوں کو پسند کرتا ہے اور پاک رہنے والوں کو بھی خدا دوست رکھتا ہے۔ ۲۲۲ ",
        "تمہاری عورتیں تمہاری کھیتی ہیں۔جب چاہو تم ان سے ملاپ کرو (نیک اولاد کی پرورش کرو ، اس طرح نیک تاثیر)اپنے لئے آگے بھیجو ، خدا سے ڈرتے رہو اور جان لوکہ اس سے ملاقات ضرور ہونا ہے اور مومنین کو رحمت کی بشارت دو۔ ۲۲۳ ",
        "خدا کو اپنی قسموں میں نہ لاؤ۔ نیکی کرنے، تقویٰ اختیار کرنے اور لوگوں میں صلح صفائی کے عمل میں قسمیں نہ کھاتے رہو اور خدا سننے والا جاننے والا ہے۔ ۲۲۴",
        "بے توجہ قسمیں کھانے پر تو خدا تمہارا مواخذہ نہیں کرے گا البتہ جو کچھ تم دل و دماغ سے کرتے ہو اس پر ضرور باز پرس ہوگی اور خدا بخشنے والا صاحب علم ہے۔ ۲۲۵ ",
        "جولوگ اپنی عورتوں سے تعلق نہ رکھنے کی قسم کھاتے ہیں۔ وہ چار ماہ تک انتظار کا حق رکھتے ہیں اگر رجوع کرلیں (تو کوئی حرج نہیں ) خدا بخشنے والا اور مہربان ہے۔ ۲۲۶ ",
        "اور اگر علیحدگی کا مصمم ارادہ کر لیں۔خدا سننے والا اور جاننے والا ہے۔ ۲۲۷ ",
        "طلاق یافتہ عورتیں تین مرتبہ ماہواری دیکھنے (اور پاک ہونے) کا انتظار کریں اور اگر خدا اور روز جزا پر ایمان رکھتی ہیں تو ان کے لئے حلال نہیں کہ جو کچھ خدا نے ان کے رحم میں پیدا کیا ہے اسے چھپائیں اور ان کے شوہر اس مدت میں ان کی طرف رجوع کرنے کے زیادہ حق دار ہیں اگر وہ صلح چاہتے ہیں اور جیسے عورتوں کے کندھوں پر فرائض عائد ہیں ایسے ہی ان کے لئے شائستہ حقوق مقرر کئے گئے ہیں اور مرد ان پر برتری رکھتے ہیں، اور خدا توانا اور حکیم ہے۔ ۲۲۸ ",
        "طلاق (جس میں رجوع ہے) دو مرتبہ ہے (اور ہر مرتبہ) مناسب طر یقے سے اپنی بیوی کو اپنے پاس رکھے یا نیکی کے ساتھ اسے چھوڑ دے اور تمہارے لئے حلال نہیں کہ انہیں جو چیز دی ہے وہ ان سے واپس لو۔ مگر یہ کہ دونوں (میاں بیوی) اس سے ڈریں کہ وہ حدود الٰہی کی پاسداری نہیں کر سکیں گے اگر انہیں خوف ہے کہ وہ حدود الٰہی کا لحاظ نہ کر سکیں گے تو پھر ان کے لئے کوئی حرج نہیں کہ عورت فدیہ اور عوض دے دے (اور طلاق لے لے) یہ حدود (اور خدائی سرحدیں ) ہیں ان سے تجاوز نہ کرو اور جو شخص ان سے تجاوز کرے وہ ظالم ہے۔ ۲۲۹ ",
        "اگر (دو مرتبہ طلاق دینے اور پھر رجوع کر لینے کے بعد پھر) اسے طلاق دے تو اس کے بعد وہ عورت اس پر حلال نہیں ہوگی مگر یہ کہ اس کے علاوہ کسی شوہر سے شادی کرے (اور وہ اس سے جنسی ملاپ کرے۔ بعد ازاں وہ دوسرا شوہر بھی)اسے طلاق دے دے تو کوئی حرج نہیں کہ وہ دونوں ایک دوسرے کی طرف رجوع کریں (اور عورت اپنے پہلے شوہر سے پھر سے شادی کر لے) جب کہ انہیں امید ہو کہ وہ حدود الٰہی کا احترام کریں گے اور یہ اللہ کی حدود ہیں جنہیں خدا آگاہ لوگوں سے بیان کرتا ہے۔ ۲۳۰",
        "جب عورتوں کو طلاق دو اور وہ عدت کے آخری دنوں تک پہنچ جائیں تو یا انہیں صحیح طریقے سے اپنے ہاں رکھ لو اور (ان سے صلح کر لو) یا انہیں پسندیدہ طریقے سے چھوڑ دو اور انہیں کسی طرح بھی نقصان پہنچانے اور ان سے زیادتی کرنے کے لئے ان سے صلح نہ کرو اور جو ایسا کرے گا اس نے گویا اپنے ہی اوپر ظلم کیا (اور ان اعمال اور قوانین سے غلط فائدہ اٹھا کر) آیات خدا کا مذاق نہ اڑاؤ اور اپنے اوپر نازل ہونے والی نعمت الٰہی، کتاب آسمانی اور علم و دانش کو یاد کرو اور انہیں ان کے زریعے جو وعظ و نصیحت کی گئی ہے اسے یاد کرو اور خدا سے ڈرو اور جان لو کہ خدا ہر چیز سے آگاہ ہے۔ ۲۳۱ ",
        "اور جب عورتوں کو طلاق دے دو اور ان کی عدت تمام ہوجائے تو اگر پسندیدہ طریقے اور باہمی رضا مندی سے وہ اپنے (پہلے) شوہروں سے شادی کرنا چاہیں تو انہیں اس سے نہ روکو۔ اس حکم سے تم سے بس وہ لوگ نصیحت حاصل کرتے ہیں (اور اس پر عمل کرتے ہیں )جوخدا اور روز جزا پر ایمان رکھتے ہیں یہ (احکام) تمہارے (خانوادوں کے) نشوونما کے لئے زیادہ موثر اور آلودگیوں کو دھونے کے لئے زیادہ مفید ہیں اور خدا جانتا ہے (لیکن) تم نہیں جانتے۔ ۲۳۲ ",
        "(وہ)مائیں اپنے بچوں کو پورے دو سال دودھ پلاتی ہیں یہ (حکم) اس کے لئے ہے جو دودھ پلانے کے دور کی تکمیل کرنا چاہے اور اس (باپ) کے لئے جس کے ہاں بچہ پیدا ہوا ہے ضروری ہے وہ ان (ماؤں ) کو (دودھ پلانے کی مدت میں )مناسب طریقے سے خوراک اور لباس دے ۔کسی شخص کی ذمہ داری اس کی قوت و طاقت سے زیادہ نہیں ہے نہ ماں بچے کو (اس کے باپ سے اختلاف کی وجہ سے) ضرر پہنچانے کا حق رکھتی ہے اور نہ باپ اور اس کے وارث پر ایسا کرنا لازم ہے (کہ وہ دودھ پلانے کی مدت میں ماں کے اخراجات مہیا کرے)اور اگر وہ دونوں باہمی رضامندی اور مشورے سے بچہ کا دودھ (زیادہ جلدی)چھڑوادیں تو ان پر کوئی گناہ نہیں ہے اور اگر (طاقت نہ رکھنے یا ماں کے موافق نہ ہونے سے)اپنے بچوں کے لئے کوئی دایا لے آؤ تو تم پر کوئی گناہ نہیں ہے۔ بشرطیکہ ماں کا گذشتہ حق شائستہ اور مناسب طریقے سے ادا کردو اور خدا سے ڈرو اور جان لوکہ جو کچھ تم انجام دیتے ہو خدا اسے دیکھنے والا ہے۔ ۲۳۳",
        "اور تم سے جو لوگ وفات پا جاتے ہیں اور اپنی بیویاں پیچھے چھوڑے جاتے ہیں تو ان بیویوں کو چار مہینے اور دس دن انتظار کرنا چاہئے اور جب وہ یہ مدت پوری کر چکیں تو تم پر اس کا کوئی گناہ نہیں وہ اپنے بارے میں جو چاہیں مناسب طور پر انجام دیں (اور اپنی خواہش کے مطابق کسی سے نکاح کر لیں )اور تم جو کچھ عمل کرتے ہو خدا اس سے آگاہ ہے۔ ۲۳۴ ",
        "اور اس بات کا تم پر کوئی گناہ نہیں اور اس میں کوئی حرج نہیں کہ اشارے کنائے سے تم (ان عورتوں سے)خواستگاری کرو یا بلا اظہار دل میں اس کے لئے پختہ ارادہ کر لو۔ خدا جانتا تھا کہ تم ان کی یاد میں گرفتار ہوجاؤ گے لیکن ان سے پوشیدہ طور پر مباشرت کا وعدہ نہ کرو ہاں مگر (کنایہ کے طور پر) پسندیدہ طریقے سے اظہار کرو (لیکن ہر حالت میں ) ان کی عدت ختم ہونے تک شادی کا اقدام نہ کرو اور جان لو کہ جو کچھ تمہارے دل میں ہے خدا اسے جانتا ہے ، اس کی مخالفت سے ڈرو اور جان لو کہ خدا بخشنے والا اور بردبار ہے۔ ۲۳۵ ",
        "اگر مباشرت اور تعیین مہر سے قبل (بوجوہ) عورتوں کو طلاق دے دو توتم پر کوئی گناہ نہیں (اس موقع پر)انہیں (مناسب ہدیہ کی صورت میں )بہرہ مند کرو۔جو شخص طاقت رکھتا ہے وہ اس کیمطابق اور جو تنگ دست ہے وہ اپنے حسب حال شائستہ ہدیہ دے اور یہ نیکوکاروں کے لئے ضروری ہے۔ ۲۳۶ ",
        "اور اگر عورتوں کو چھونے (اور ان سے ہمبستری کرنے) سے قبل طلاق دے دو جب کہ حق مہر معین ہوچکا ہو تو (ضروری ہے کہ) معین شدہ کا نصف (انہیں دے دو) مگر یہ کہ وہ (اپنا حق)بخش دیں یا (اگر وہ صغیر اور سفیہ ہیں تو ان کا حق)جس کے ہاتھ میں نکاح کی گرہ ہے اسے بخش دے اور اگر تم درگزر کرو (اور تمام مہر انہیں ادا کردو)تو پرہیزگاری کے زیادہ نزدیک ہے۔ نیز درگذر اور پرہیزگاری کو اپنے درمیان سے فراموش نہ کردو کیونکہ تم جو کچھ انجام دیتے ہو خداوند عالم اس سے بینا ہے۔ ۲۳۷",
        "تمام نمازوں کی انجام دہی اور (خصوصاً) نماز وسطیٰ (نماز ظہر)کی ادائیگی میں کوشاں رہو اور خضوع و اطاعت کے ساتھ خدا کے لئے قیام کرو۔ ۲۳۸ ",
        "اور اگر (جنگ یا کسی اور خطرے کی وجہ سے)تمہیں خوف ہوتو (نماز کو)پیادہ یا سواری کی حالت میں انجام دو لیکن جب حالت امن لوٹ آئے تو خدا کو یاد کروجیسا کہ اس نے تمہیں ان چیزوں کی تعلیم دی ہے جنہیں تم نہیں جانتے تھے۔ ۲۳۹ ",
        "اور تم میں سے جو لوگ آستانۂ موت تک جا پہنچے ہیں اور اپنی بیویاں پیچھے چھوڑ جاتے ہیں۔ان کے لئے وصیت کرنی چاہئے کہ ایک سال تک انہیں (زندگی کے اخراجات سے)بہرہ مند کریں بشرطیکہ وہ (شوہر کے گھر سے)باہر نہ نکلیں (اور نئی شادی کے لئے اقدام نہ کریں ) اور اگر وہ باہر چلی جائیں (تو مصارف حیات لینے کا حق نہیں رکھتیں لیکن) ان پر اس بارے میں کوئی گناہ (بھی) نہیں کہ وہ اپنے لئے کوئی شائستہ اقدام کریں اور خدا توانا و حکیم ہے۔ ۲۴۰ ",
        "(شوہر کی طرف سے)تمام مطلقہ عورتوں کو ہدیہ دیا جانا مناسب ہے۔ یہ پرہیزگار مردوں پر حق ہے۔ ۲۴۱ ",
        "اس طرح خدا اپنی آیات تمہارے سامنے بیان کرتا ہے کہ شاید تم غور و فکر کرو۔ ۲۴۲ ",
        "کیاتم نے ان لوگوں کو نہیں دیکھا جو موت کے خوف سے اپنے گھروں سے بھاگ کھڑے ہوئے اور وہ ہزاروں افراد تھے خدا نے ان سے کہا کہ مر جاؤ ۔خدا نے پھر انہیں زندہ کیا۔خدا وند عالم تو اپنے بندوں پر احسان کرتا ہے لیکن زیادہ تر لوگ شکر بجا نہیں لاتے۔ ۲۴۳ ",
        "اور راہ خدا میں جنگ کرو اور جان لوکہ خدا سننے والا جاننے والا ہے۔ ۲۴۴ ",
        "کون ہے جو خدا کو قرض حسنہ دے (اور اس نے جو مال دیا ہے اس میں سے خرچ کرے)تاکہ خدا اس مال کو اس کے لئے کئی گنا کردے اور خدا (بندوں کی روزی کو) محدود اور وسیع کرتا ہے۔اور اس کی طرف لوٹ جاؤ گے۔ ۲۴۵",
        "کیا تم نے دیکھا نہیں کہ بنی اسرائیل کا ایک گروہ موسیٰ کے بعد اپنے نبی سے کہنے لگا کہ ہمارے لئے کسی فرمانروا کا انتخاب کردیں تاکہ (اس کی قیادت میں ) ہم راہ خدا میں جنگ کریں۔ ان کے پیغمبر نے کہا کہ ہوسکتا ہے کہ تمہیں جنگ کا حکم دیا جائے تو تم (روگردانی کرو اور)راہ خدا میں جہاد نہ کرو۔ انہوں نے کہا کہ کیسے ممکن ہے کہ ہم راہ خدا میں جنگ نہ کریں جب کہ ہمارے گھر اور اولاد ہم سے چھوٹ چکے ہیں (اور ہمارے شہروں پر دشمنوں نے قبضہ کر کے ہماری اولاد کو قید کر لیا ہے)لیکن جب انہیں جنگ کا حکم دیا گیا تو چند لوگوں کے علاوہ سب پھر گئے اور خدا ستمگروں کو جانتا ہے۔ ۲۴۶ ",
        "ان کے نبی نے ان سے کہا کہ خدا نے طالوت کو تمہاری بادشاہی کے لئے (انتخاب کر کے) بھیجا ہے۔ وہ کہنے لگے یہ ہم پر کیسے حکومت کر سکتا ہے جب کہ ہم اس سے زیادہ اہل ہیں اور اس کے پاس تو زیادہ دولت و ثروت بھی نہیں ہے۔ اس (نبی) نے کہا کہ اسے خدا نے علم اور جسمانی طاقت میں تم سے برتری کی بنیاد پر منتخب کیا ہے۔ خدا جسے چاہتا ہے اپنا ملک بخش دیتا ہے اور خدا کا احسان وسیع ہے اور وہ (لوگوں کی اہلیت سے) آگاہ ہے۔ ۲۴۷ ",
        "اور ان کے نبی نے ان سے کہا کہ اس کی حکومت کی نشانی یہ ہے کہ ’’صندوق عہد‘‘تمہاری طرف آئے گا۔ (وہی صندوق کہ) جس میں آل موسی اور آل ہارون کی یادگاریں ہیں جب کہ فرشتوں نے اسے اٹھا رکھا ہوگا اور اگر تم ایمان رکھتے ہو تو اس میں تمہارے لئے (واضح)نشانی ہے۔ ۲۴۸",
        "اس کے بعد جب طالوت علیھ السّلام لشکر لے کرچلے تو انہوں نے کہا کہ اب خدا ایک نہر کے ذریعہ تمہارا امتحان لینے والا ہے جو اس میں سے پی لے گا وہ مجھ سے نہ ہوگا اور جو نہ چکھے گا وہ مجھ سے ہوگا مگر یہ کہ ایک چلّو پانی لے لے. نتیجہ یہ ہوا کہ سب نے پانی پی لیا سوائے چند افراد کے---- پھر جب وہ صاحبانِ ایمان کو لے کر آگے بڑھے لوگوں نے کہا کہ آج تو جالوت اور اس کے لشکروں کے مقابلہ کی ہمت نہیں ہے اور ایک جماعت نے جسے خدا سے ملاقات کرنے کا خیال تھا کہا کہ اکثر چھوٹے چھوٹے گروہ بڑی بڑی جماعتوں پر حکم خدا سے غالب آجاتے ہیں اور اللہ صبر کرنے والوں کے ساتھ ہے ۲۴۹ ",
        "اور یہ لوگ جب جالوت اور اس کے لشکروں کے مقابلے کے لئے نکلے تو انہوں نے کہا کہ خدایا ہمیں بے پناہ صبر عطا فرما ہمارے قدموں کو ثبات دے اور ہمیں کافروں کے مقابلہ میں نصرت عطا فرما ۲۵۰ ",
        "نتیجہ یہ ہوا کہ ان لوگوں نے جالوت کے لشکر کو خدا کے حکم سے شکست دے دی اور داؤد علیھ السّلامنے جالوت کو قتل کردیا اور اللہ نے انہیں ملک اور حکمت عطاکردی اور اپنے علم سے جس قدر چاہا دے دیا اور اگر اسی طرح خدا بعض کو بعض سے نہ روکتا رہتا تو ساری زمین میں فساد پھیل جاتا لیکن خدا عالمین پر بڑا فضل کرنے والا ہے ۲۵۱ ",
        "یہ آیااُ الہٰیہ ہیں جن کو ہم واقعیت کے ساتھ آپ کو پڑھ کر سناتے ہیں اور آپ یقینا مرسلین میں سے ہیں ۲۵۲",
        "ان بعض رسولوں کو ہم نے بعض پر فضیلت دی ہے۔ان میں سے بعض سے خدا نے (براہ راست) گفتگو کی ہے اور بعض کو برتر درجات عطا کیے ہیں اور عیسیٰ بن مریم کو ہم نے واضح نشانیاں دی ہیں اور ان کی تائید ہم نے روح القدس کے ذریعے کی۔اگر خدا چاہتا تو ان پیغمبروں کے بعد آنے والے لوگ واضح نشانیاں آجانے کے بعد ایک دوسرے سے جنگ و جدال نہ کرتے ۔مگر ان امتوں نے آپس میں اختلاف کیا۔بعض ایمان لے آئے اور بعض کافر ہوگئے ۔پھر بھی اگر خدا چاہتا تو وہ آپس میں جنگ نہ کرتے لیکن خدا جو چاہتا ہے (حکمت کی بنا ء پر) انجام دیتا ہے۔ ۲۵۳ ",
        "اے ایمان والو! جو کچھ ہم نے تمہیں رزق دیا ہے اس میں سے خرچ کرو ،اس سے پہلے کہ وہ دن آئے جس میں نہ خرید و فروخت ہوسکتی ہے اور نہ دوستی اور نہ ہی شفاعت اور کافر تو ظالم ہیں۔ ۲۵۴ ",
        "اس خدائے یگانہ کے سوا کوئی معبود نہیں جو زندہ ہے اور اپنی ذات سے قائم ہے اور باقی موجودات اس کے ساتھ قائم ہیں۔ اسے کبھی اونگھ اور نیند نہیں آتی جو کچھ آسمانوں اور زمین میں ہے اسی کی طرف سے ہے۔کون ہے جو اس کے حضور اس کے فرمان کے بغیر شفاعت کرے۔جو کچھ ان (بندوں )کے سامنے اور جو کچھ ان کے پیچھے ہے اسے وہ جانتا ہے۔اور سوائے اس مقدار کے جسے وہ چاہے کوئی شخص اس کے علم سے واقف نہیں ہوسکتا۔اور اس کی (حکومت کی) کرسی آسمانوں اور زمین کو اپنے اندر لئے ہوئے ہے اور ان (آسمانوں اور زمین) کی نگہداری اس کے لئے گراں نہیں ہے اور بلندی ٔ مقام اور عظمت اسی سے مخصوص ہے۔ ۲۵۵ ",
        "دین قبول کرنے میں کوئی جبر و اکراہ نہیں ہے (کیونکہ) صحیح راستہ ٹیڑھے راستے سے جدا اور آشکار ہوچکا ہے اس بناء پر جو کوئی طاغوت (بت، شیطان اور ہر سرکش)سے منہ موڑ کر خدا پر ایمان لے آئے تو اس نے محکم کڑے کو تھاما ہے جو ٹوٹ نہیں سکتا اور خدا سننے والا جاننے والا ہے۔ ۲۵۶",
        "خدا ان لوگوں کا سر پرست ہے جو ایمان لے آئے ہیں۔ انہیں وہ تاریکیوں سے نکال کر نور کی طرف لے آتا ہے (لیکن) وہ لوگ جو کافر ہوگئے ہیں ان کے اولیاء اور سر پرست طاغوت ہیں جو انہیں نور سے نکال کر تاریکیوں کی طرف لے جاتے ہیں وہ اہل آتش (جہنم) ہیں اور وہ اس میں ہمیشہ رہیں گے۔ ۲۵۷ ",
        "کیا دیکھتے نہیں ہو (اور اس سے آگاہ نہیں ہو) جس نے ابراہیم کے ساتھ اس کے پروردگار کے بارے میں حجت بازی اور کلام کیا کیونکہ خدا نے اسے حکومت دے رکھی تھی۔ جب ابراہیم نے کہا : میرا خدا وہ ہے جو زندہ کرتا اور مارتاہے۔اس نے کہا میں زندہ کرتا اور مارتا ہوں۔ ابراہیم نے کہا خدا آفتاب کو افق مشرق سے نکالتا ہے (اگر تم سچے ہو) تو خورشید کو مغرب سے نکال کر دکھاؤ (یہاں ) وہ کافر مبہوت ہوگیا اور خدا ظالم قوم کو ہدایت نہیں کرتا۔ ۲۵۸ ",
        "یا اس شخص کی طرح جو ایک آبادی میں سے گذرا، حالت یہ تھی کہ اس کی دیواریں چھتوں پر گری پڑی تھیں۔کہنے لگا :خدا انہیں موت کے بعد اب کیسے زندہ کرے گا (اسی وقت) خدا نے اسے ایک سو سال کے لئے مار دیا۔ پھر اسے زندہ کیا اور اس سے کہا :کتنی دیر ٹھہرے رہے ہو۔ کہنے لگا : ایک دن، یا دن کا کچھ حصہ۔فرمایا: (نہیں ) بلکہ ایک سو سال تک ٹھہرے رہے ہو، اپنی غذا اور کھانے پینے کی چیز کی طرف دیکھو (جو تمہارے پاس تھی اور سالہا سال گذرنے کے باوجود)اس میں کوئی تغیر نہیں آیا۔لیکن اپنے گدھے کی طرف دیکھو (کہ وہ کیسے ریزہ ریزہ ہوچکا ہے)تمہاری یہ دوبارہ زندگی اس لئے ہے کہ تمہیں ہم لوگوں کے لئے نشانی قرار دیں اب (اپنی سواری کی) ہڈیوں کی طرف دیکھو کہ ہم انہیں کیسے اٹھا کر ایک دوسرے سے جوڑ دیتے ہیں اور اس پر گوشت چڑھاتے ہیں۔ (یہ حقائق) جب اس پر آشکار ہوئے تو اس نے کہا : میں جانتا ہوں کہ خدا ہر چیز پر قادر ہے۔ ۲۵۹",
        "اور اس وقت (کو یاد کرو) جب ابراہیم نے کہا : خدایا! مجھے دکھا کہ تو کیسے مردوں کو زندہ کرتا ہے۔فرمایا: کیا تم ایمان نہیں لائے۔ کہنے لگے : کیوں نہیں میں چاہتا ہوں میرے دل کو اطمینان ہوجائے۔فرمایا: یہ بات ہے تو چار پرندے انتخاب کر لو (ذبح کرنے کے بعد)انہیں ٹکڑے ٹکڑے کر لو (پھر ان کے گوشت کو آپس میں ملا دو)پھر ہر پہاڑ پر ایک حصہ رکھ دو، پھر انہیں پکارو، وہ تیزی سے تمہارے پاس آئیں گے اور جان لو کہ خدا غالب اور حکیم ہے۔ ۲۶۰ ",
        "جو لوگ اپنا مال راہ خدا میں خرچ کرتے ہیں وہ اس بیج کی مانند ہیں جس کے سات خوشے نکلیں اور ہر خوشے میں سو دانے ہوں اور خدا جس کے لئے چاہے دو گنا یا کئی گنا کر دیتا ہے اور خدا (قدرت و رحمت کے لحاظ سے)وسیع اور (تمام چیزوں سے)آگاہ و دانا ہے۔ ۲۶۱ ",
        "جو لوگ اپنا مال راہ خدا میں خرچ کرتے ہیں اور جو کچھ انہوں نے خرچ کیا ہو اس پر کوئی منت اور احسان نہیں جتاتے اور اذیت نہیں پہنچاتے ان کی جزا ان کے پروردگار کے ہاں محفوظ ہے اور انہیں کوئی خوف ہے نہ وہ غمگین ہوتے ہیں۔ ۲۶۲ ",
        "(ضرورت مندوں کے سامنے) پسندیدہ گفتگواور عفو (اور ان سے تلخ باتیں کہنے سے بچنا)اس بخشش و عطا سے بہتر ہے جس کے بعد اذیت اور تکلیف پہنچائی جائے اور خدا بے نیاز اور بردبار ہے۔ ۲۶۳ ",
        "اے ایمان والو! اپنی بخششوں کو احسان جتانے اور آزار پہنچانے سے اس شخص کی طرح باطل نہ کرو جو دکھاوے کے لئے خرچ کرتا ہے، اﷲ اور روز آخرت پر ایمان نہیں رکھتا اور اس کی مثال پتھر کے ٹکڑے کی طرح ہے جس پر مٹی ہو پھر خوب بارش اس پر برسے اور اسے خالی کردے۔ ایسے لوگ جو کام بجا لاتے ہیں اس سے کوئی چیز حاصل نہیں کر سکتے اور اﷲ کافر قوم کو ہدایت نہیں کرتا۔ ۲۶۴",
        "اور ان لوگوں کا (کام) جو اپنا مال اﷲ کی خوشنودی اور اپنی روح (میں ملکات انسانی) باقی رکھنے کے لئے خرچ کرتے ہیں اس باغ کی طرح ہے جوبلند جگہ پر ہو ، اس پر تیز بارش برسے اور اپنا پھل دو گنا دے اور اگر اس پر سخت بارش نہ برسے اور اس پر پھوار اور شبنم پڑے (تو بھی کافی ہے) اور تم جو کچھ انجام دیتے ہو اﷲ اس سے بینا ہے۔ ۲۶۵ ",
        "کیا تم میں سے کوئی یہ پسند کرے گا کہ اس کا کھجوروں اور انگور کا باغ ہو جس کے درختوں کے نیچے نہریں جاری ہوں،اس باغ میں اس کے لئے ہر طرح کا پھل موجود ہو لیکن وہ بڑھاپے کو پہنچ چکا ہو اور اس کی اولاد (چھوٹی اور)کمزور ہو (ایسے میں ) آگ کا زبردست بگولہ اٹھے اور جلا ڈالے خدا اس طرح اپنی آیات آشکار کرتا ہے کہ شاید تم غور و فکر کرو (اور سوچ سمجھ کر راہ حق کو پا لو)۔ ۲۶۶ ",
        "اے ایمان والو! پاکیزہ اموال (جو تجارت کے ذریعے) تمہارے ہاتھ آئے ہیں اور جو ہم نے تمہارے لئے زمین (کے خزانوں اور معادن)سے نکالے ہیں خرچ کرو حالانکہ یہ اموال (قبول کرتے وقت)تم چشم پوشی کرتے ہوئے اور ناپسندیدگی کے علاوہ قبول کرنے کو تیار نہیں ہو اور جان لو کہ خدا بڑا بے نیاز اور لائق تعریف ہے۔ ۲۶۷ ",
        "شیطان تمہیں (خرچ کرتے وقت) فقر و فاقہ اور تنگ دستی کے وعدے دیتا ہے اور معصیت (اور برائیوں )کی دعوت دیتا ہے لیکن خدا تم سے مغفرت و بخشش اور اضافے کا وعدہ کرتا ہے اور خدا کی قدرت وسیع ہے اور وہ (ہر چیز کو) جانتا ہے۔ ۲۶۸ ",
        "حکمت و دانش جسے چاہتا ہے (اور اہل دیکھتا ہے) عطا کرتا ہے اور جسے حکمت و دانش دی گئی اسے بہت بھلائی عطا کی گئی اور عقلمندوں کے سوا (ان حقائق کو) کوئی نہیں پاسکتا (اور نہ کوئی سمجھ سکتا ہے)۔ ۲۶۹",
        "جو چیز خرچ کرتے ہو! (جن اموال کو راہ خدا میں خرچ کرنے کی) نذر کرتے ہو خدا انہیں جانتا ہے اور ستمگروں کا کوئی یاور و مدد گار نہیں۔ ۲۷۰ ",
        "اگر انفاق اور صدقات کھلے بندوں کرو تو اچھا ہے اور اگر مخفی طور پر کرو تو حاجتمندوں کو دو یہ تمہارے لئے بہتر ہے اور ایسا کرنا تمہارے کچھ گناہوں کو چھپا دیتا ہے اور جو کچھ تم انجام دیتے ہو خدا اس سے آگاہ ہے۔ ۲۷۱ ",
        "(جبر سے) ان کی ہدایت کرنا تمہارے ذمی نہیں ہے لیکن خدا جسے چاہتا ہے (اور وہ اہلیت رکھتا ہے تو)ہدایت کرتا ہے اور جو کچھ تم اچھی چیزوں میں سے خرچ کرتے ہو وہ تمہارے ہی لئے ہے (لیکن) اللہ کی رضا کے سوا خرچ نہ کرو اور اچھی چیزوں میں سے جو کچھ تم خرچ کرتے ہو وہ تمہیں دیا جائے گا اور تم پر ظلم نہیں ہوگا۔ ۲۷۲ ",
        "تمہارا انفاق ان لوگوں کے لئے جو حاجت مند ہوں اور راہ خدا میں محصور ہوچکے ہوں سفر نہ کر سکتے ہوں (کہ سفر کے ذریعے روزگار مہیا کریں )اور ان کی خودداری کی وجہ سے بے خبر لوگ انہیں دولت مند اور تونگر سمجھتے ہیں لیکن تم انہیں ان کے چہروں سے پہچان لوگے اور وہ اصرار کر کے ہر گز لوگوں سے کوئی چیز طلب نہیں کرتے (یہ ان کی نشانیاں ہیں ) اور ہر اچھی چیز جو تم راہ خدا میں خرچ کرو خدا اس سے آگا ہ ہے۔ ۲۷۳ ",
        "وہ لوگ جو شب و روز اپنے اموال پنہاں و آشکار خرچ کرتے ہیں، ان کا اجر ان کے پروردگار کے پاس ہے۔ ان پر کوئی خوف ہے نہ وہ غمگین ہوتے ہیں۔ ۲۷۴",
        "جو لوگ سود کھاتے ہیں وہ تو بس اس شخص کی طرح کھڑے ہوتے ہیں جسے شیطان نے چھو کر باؤ لا کر دیا ہو اور وہ اپنے اعتدال کو بر قرار نہ رکھ سکتا ہویہ سب اس لئے ہے کہ وہ کہتے ہیں کہ بیع بھی سود کی طرح ہے جب کہ اللہ نے بیع کو حلال اور سود کو حرام قرار دیا ہے اور اگر کسی تک خدا تعالیٰ کی طرف سے نصیحت پہنچ جائے اور وہ (سود خوری سے) بچ جائے تو وہ سود جو پہلے اسے مل چکا ہے وہ اس کا مال ہے اور اس کا معاملہ خدا کے سپرد ہوجائے گا۔ لیکن جو لوگ لوٹ جائیں (اور اس گناہ کا نئے سرے سے ارتکاب کریں ) وہ اہل آتش جہنم میں ہوں گے اور اس میں ہمیشہ رہیں گے۔ ۲۷۵ ",
        "اللہ سود کو نابود کر دے گا اور صدقات کو بڑھائے گا اور خدا کسی نا شکرے گنہ گار کو دوست نہیں رکھتا۔ ۲۷۶ ",
        "جو لوگ ایمان لے آئے ہیں اور انہوں نے اچھے اعمال انجام دیئے اور نماز قائم کی اور زکوٰۃ ادا کی ان کی اجرت و ثواب ان کے پروردگار کے پاس ہے ان کے لئے کوئی خوف ہے نہ وہ کسی حزن و ملال میں مبتلا ہوں گے۔ ۲۷۷ ",
        "اے ایمان والو! خدا سے ڈرو اور جو ربا (کا تقاضا ابھی) باقی ہے اسے چھوڑ دو اگر تم ایمان رکھتے ہو۔ ۲۷۸ ",
        "اگر ایسا نہیں کرتے ہوتو پھر خدا اور رسول سے جنگ کے لئے تیار ہوجاؤ توبہ کرلو تو (سود کے بغیر اصل)سرمایہ تمہاری ہی ملکیت رہے گا۔ نہ تم ظلم کرو نہ تم پر ظلم کیا جائے گا۔ ۲۷۹ ",
        "اور اگر (مقروض قرض) ادا کرنے کی طاقت نہیں رکھتا تو اسے اتنی مہلت دو کہ وہ ایسا کر سکے اور اگر بخش دو تو بہتر ہے۔ اگر(تم اس کام کے فائدے سے)آگاہ ہو۔ ۲۸۰ ",
        "اور اس دن سے ڈرو جب خدا کی طرف پلٹ جاؤ گے اور پھر ہر شخص نے جو کچھ انجام دیا ہوگا اسے لوٹا دیا جائے گا اور ان پر ظلم و ستم نہیں ہوگا (بلکہ جو کچھ بھی دیکھیں گے وہ ان کے اپنے اعمال کے نتائج ہوں گے۔ ۲۸۱",
        "اے ایمان والو! جب ایک معین مدت کے لئے (قرض یا کسی اور معاملے کے لئے) ایک دوسرے سے لین دین کرو تو اسے لکھ لیا کرو اور لکھنے والے کو چاہئے کہ وہ عدل سے دستاویز لکھے اور جس شخص کو اللہ نے لکھنے پڑھنے کی قابلیت عطا کی ہے اسے چاہئے کہ وہ لکھنے سے گریز نہ کرے اور جس کے ذمے حق ہے املا وہ شخص کروائے اور خدا سے ڈرے جو اس کا پروردگار ہے اور طے شدہ معاملے میں کوئی چیز فروگزاشت نہ کرے اور اگر قرض لینے والا نادان یا ضعیف ہو (یا دیوانہ ہو) اور یا (گونگا ہونے کی وجہ سے) املا نہ کروا سکتا ہو تو اس کے ولی کو چاہئے کہ عدل کو ملحوظ رکھتے ہوئے املا کروائے اور اپنے مردوں میں سے دو افراد کو (اس حق پر)گواہ بنائے اور اگر دو مرد نہ ہوں تو اپنے حسب اطمینان ایک مرد اور دو عورتیں منتخب کر لو (یہ دونوں عورتیں مل کر ایک گواہ ہوں گی اور یہ دو اس لئے ہیں )تاکہ ایک بھول جائے تو دوسری اسے یاد دلا دے اور جب گواہوں کو شہادت کے لئے بلایا جائے تو انہیں انکار نہیں کرنا چاہئے چاہے تھوڑا ہو یا زیادہ اسے لکھنے پر دل تنگ نہیں ہونا چاہئے (جو کچھ بھی ہو لکھ لینا چاہئے)یہ خدا کے نزدیک عدل کے قریب تر ہے ، شہادت کے لئے زیادہ سہولت اسی میں ہے اور شک و تردد (اور بحث و نزاع) کو روکنے کے لئے یہی بہتر ہے۔ ہاں البتہ جو لین دین تم دست بدست آپس میں کرتے ہو اس میں نہ بھی لکھا جائے تو کوئی مضائقہ نہیں اور نقد خرید و فروخت کے وقت بھی گواہ بنا لیا کرو۔کاتب اور گواہ کو (حق گوئی کی وجہ سے) کوئی نقصان نہیں پہنچنا چاہئے۔(اور نہ ان سے سختی کی جانا چاہئے)اور اگر ایسا کروگے تو پروردگار کے فرمان سے نکل جاؤ گے۔خدا سے ڈرتے رہو اور خدا تمہیں تعلیم دیتا ہے اور اللہ ہر چیز کا علم رکھتا ہے۔ ۲۸۲",
        "اور اگر تم سفر میں ہو اور دستاویز لکھنے کے لئے کوئی کاتب میسر نہ آئے تو کچھ رہن رکھ لو اور اگر تم ایک دوسرے پر (کامل) اطمینان رکھتے ہو (تواس کی بھی ضرورت نہیں ) اور جسے امین سمجھا گیا ہے اسے چاہئے کہ امانت ادا کرے اور اس اللہ سے ڈرے جو اس کا پروردگار ہے اور شہادت کو نہ چھپاؤ کہ جو شخص اسے چھپائے گا اس کا دل گنہگار ہے اور جو کچھ تم انجام دیتے ہو اللہ اس سے آگاہ اور اس کا عالم ہے۔ ۲۸۳ ",
        "جو کچھ آسمانوں اور زمین میں ہے سب اللہ کا مال ہے (لہٰذا) جو کچھ تمہارے دل میں ہے اسے ظاہر کردو یا پوشیدہ رکھو خدا تمہارا حساب اس کے مطابق ہی کرے گا۔ پھر جسے چاہے گا (اور جو اہل ہوگا) اسے بخش دے گا اور جسے چاہے گا (اور وہ مستحق ہوگا)اسے عذاب دے گا اور خدا ہر چیز پر قدرت رکھتا ہے۔ ۲۸۴ ",
        "رسول اس چیز پر ایمان لایا ہے جو اس کے رب کی طرف سے نازل ہوئی ہے اور مومنین بھی سب کے سب خدا اور اس کے فرشتوں، اس کی کتابوں اور اس کے بھیجے ہوئے افراد (رسولوں ) پر ایمان رکھتے ہیں۔(اور وہ کہتے ہیں کہ)ہم خدا کے رسولوں میں کسی میں کوئی فرق نہیں کرتے اور کہتے ہیں : ہم نے سنا ہے اور ہم اطاعت کرتے ہیں۔اے ہمارے پروردگار مغفرت تیری طرف سے ہے اور تیری ہی طرف باز گشت ہے ۲۸۵ ",
        "خدا کسی شخص کو اس کی طاقت سے زیادہ ذمہ داری نہیں سونپتا (اسی بناء پر انسان) جو بھی (نیک) کام انجام دے اس کی جزا اور جو (برا) کام کرے خود اس کی سزا پائے گا(مومنین کہتے ہیں ) پروردگار ! اگر ہم بھول جائیں یا خطا کر گذریں تو ہمارا مواخذہ نہ کرنا۔ اے ہمارے رب ! کسی سنگین ذمہ داری کا بوجھ ہم پر نہ ڈالنا جیسا کہ (گناہ و سرکشی کی وجہ سے) ان لوگوں پر ڈالا گیا جو ہم سے پہلے تھے۔ اے ہمارے پروردگار! ایسی سزائیں نہ دے جنہیں ہم برداشت نہیں کر سکتے اور ہمارے گناہوں کے آثار ہم سے دھو ڈال، ہمیں بخش دے اور ہمیں اپنی رحمت میں داخل کر دے تو ہمارا مولا اور سر پرست ہے پس ہمیں کفار کی جماعت پر کامیابی اور کامرانی عطا فرما۔ ۲۸۶"
    ],
    [
        "ال م ۱ ",
        "خدائے یکتا کے علاوہ کوئی معبود نہیں وہ زندہ و پائیدار اور نگہبانی کرنے والا ہے۔ ۲ ",
        "(وہی ذات ہے)جس نے تم پر حق کے ساتھ کتاب نازل کی یہ کتاب گذشتہ کتب کی نشانیوں پر منطبق ہوتی ہے۔اور تورات و انجیل کو اتارا ۔ ۳ ",
        "اور اس سے قبل (تورات و انجیل کو نازل کیا) لوگوں کی ہدایت کے لیے۔اور حق و باطل میں تمیز کرنے والی کتاب (قرآن مجید) کو نازل کیا۔ جو لوگ آیات الٰہی کے منکر ہو گئے ہیں ان کے لئے سخت عذاب ہے اور خدا سخت انتقام لینے والا ہے۔ ۴ ",
        "زمین و آسمان میں کوئی چیز بھی خدا پر مخفی نہیں رہتی (اس لیے ان کی تدبیر کرنا بھی اس کے لئے مشکل نہیں ہے)۔ ۵ ",
        "(اللہ)وہ ذات ہے جو ماؤں کے رحم میں جیسی چاہتا ہے تمہاری صورت بناتا ہے (اسلئے) اس توانا اور حکیم خدا کے علاوہ کوئی معبود نہیں ہے۔ ۶ ",
        "وہ ذات وہ ہے کہ جس نے تم پر کتاب نازل کی جس کی بعض آیات محکم (صریح اور واضح) ہیں جو اس کتاب کی بنیاد ہیں اور کچھ آیات متشابہ ہیں لیکن جن کے دلوں میں کجی ہے وہ متشابہات کے پیچھے پڑے رہتے ہیں تاکہ فتنہ انگیزی کرتے رہیں اور ان کی (غلط) تفسیر کرنا چاہتے ہیں حالانکہ ان کی تفسیر اللہ اور علم میں راسخ لوگوں کے علاوہ کوئی نہیں جانتا اور یہ (راسخون فی العلم) وہی ہیں جو کہتے ہیں کہ ہم ان سب پر ایمان رکھتے ہیں سب کچھ ہمارے پروردگار کی طرف سے ہے اور دانشمند لوگوں کے سوا کوئی ادراک حقیقت نہیں کر سکتا۔ ۷ ",
        "(راسخین فی العلم کہتے ہیں ) پالنے والے ہمارے دلوں کو سیدھے رہنے کی ہدایت کے بعد منحرف نہ کر دے اور اپنی طرف سے ہم پر رحمت فرما کیونکہ تو ہی بخشنے والا ہے۔ ۸ ",
        "اے ہمارے پروردگار ! تو لوگوں کو اس دن جمع کرے گا جس میں کوئی شک و تردد نہیں ہے کیونکہ اللہ اپنے وعدے کی خلاف ورزی نہیں کرتا۔ ۹",
        "جو لوگ کافر ہو گئے ہیں انہیں مال و دولت اور اولاد خدا سے بے نیاز نہیں کر سکتے (اور وہ انہیں اس کے عذاب سے نہیں چھڑا سکتے) اور وہ جہنم کی آگ کا ایندھن ہیں۔ ۱۰ ",
        "(انکار حقائق اور تحریف میں ) ان کی عادت آل فرعون اور ان سے پہلے لوگوں کی طرح ہے انہوں نے ہماری آیات کی تکذیب کی اور خدا نے ان کے گناہوں کے باعث ان کی گرفت کی اور خدا شدید العقاب ہے۔ ۱۱ ",
        "جو کافر ہو گئے ہیں ان سے کہ دیجئے جنگ احد کی وقتی فتح پر خوش نہ ہو جاؤ عنقریب تم مغلوب ہو جاؤ گے (اور پھر آخرت میں ) جہنم کی طرف محشور ہو گے اور وہ کس قدر بری جگہ ہے۔ ۱۲ ",
        "جب دو گروہ (جنگ بدر میں ) آمنے سامنے آئے تو اس میں تمہارے لیے نشانی اور درس عبرت تھا ایک گروہ راہ خدا میں جنگ کر رہا تھا اور دوسرا کافروں کا گروہ تھا ان (کافروں ) کو (مومنین) اپنی تعداد سے دو گنا نظر آ رہے تھے اور خدا جسے چاہتا ہے اپنی مدد سے اس کی تائید کرتا ہے اور اس میں صاحبان نظر کے لئے عبرت ہے۔ ۱۳ ",
        "مادی چیزوں میں سے عورتیں اولاد اور مال جو سونے چاندی کے ڈھیروں پر مشتمل ہو منتخب گھوڑے جانور اور زراعت لوگوں کی نظر میں پسندیدہ بنا دیئے گئے ہیں یہ چیزیں اگر انسان کے اصلی مقاصد کے لئے ذریعہ بنیں پھر بھی پست (مادی) زندگی کا سرمایہ ہیں اور انجام نیک (اور عالی زندگی) خد اکے پاس ہے۔ ۱۴ ",
        "کہہ دیجئے کیا تمہیں ایسی چیز سے آگاہ کروں جو اس (مادی سرمائے) سے بہتر ہے جنہوں نے پرہیزگاری اختیار کی ہے ان کے پروردگار کے پاس (دوسرے جہان) میں ایسے باغات ہیں جن کے نیچے نہریں بہتی ہیں وہ ہمیشہ ان میں رہیں گے اور پاکیزہ بیویاں اور خوشنودی خدا انہیں نصیب ہو گی اور خدا (بندوں کے امور کو) دیکھنے والا ہے ۔ ۱۵",
        "وہی لوگ کہتے ہیں ا ے ہمارے پروردگار ہم ایمان لے آئے ہیں پس ہمیں بخش دے اور آگ کے عذاب سے بچا لے۔ ۱۶ ",
        "وہی جوپامردی اور استقامت دکھاتے ہیں، سچ بولتے ہیں، خدا کے حضور خضوع کرتے ہیں، (اور اس کی راہ میں ) خرچ کرتے ہیں ا ور اوقات سحر میں (عبادت اور آخر شب میں ) استغفار کرتے ہیں۔ ۱۷ ",
        "خدا گواہی دیتا ہے کہ اس کے علاوہ کوئی معبود نہیں ہے اور فرشتے اور اہل علم و دانش (سب) گواہی دیتے ہیں ا س عالم میں کہ (خدا تعالیٰ عالم ہستی میں ) عدالت قائم کیے ہوئے ہے اس کے علاوہ کوئی معبود نہیں جو کہ غالب و توانا بھی ہے اور حکیم ودانا بھی۔ ۱۸ ",
        "اللہ کے نزدیک دین اسلام (اور حق کے سامنے سر تسلیم خم کرنا) ہے جن کے پاس آسمانی کتاب تھی انہوں نے علم و آگاہی کے بعد بھی اختلاف پیدا کیا اور وہ بھی اپنے درمیان ظلم و ستم کی بناء پر اور جو آیات خدا سے کفر اختیار کرے تو پھر خدا سریع الحساب ہے۔ ۱۹ ",
        "اگر وہ تم سے گفتگو اور جھگڑے کے لئے اٹھ کھڑے ہوں (تو ان سے مجادلہ نہ کرو) اور کہہ دو ! میں اور میرے پیروکار خدا کے سامنے تسلیم ہیں اور جو اہل کتاب یہودی و نصاریٰ ہیں اور جو ان پڑھ (مشرکین) ہیں ان سے کہہ دو کیا تم بھی تسلیم ہوئے ہو ؟ اگر وہ( فرمان خدا اور منطق حق کے سامنے) سر تسلیم خم کر دیں تو ہدایت پا لیں اور اگر روگردانی کریں (تو تم پریشان نہ ہو کیونکہ) تم پر تو ابلاغ رسالت (کی ذمہ داری) ہے اور خدا بندوں کے (عقائد و اعمال) دیکھتا ہے۔ ۲۰ ",
        "جو لوگ آیات خدا سے کفر کرتے ہیں انبیاء کو نا حق قتل کرتے ہیں ا ور عدل کا حکم دینے والوں کو بھی قتل کر دیتے ہیں انہیں درد ناک عذاب کی بشارت دیجئے۔ ۲۱ ",
        "وہ ایسے لوگ ہیں جن کے نیک اعمال (ان عظیم گناہوں کی وجہ سے) دنیا اور آخرت میں تباہ ہو گئے ہیں اور ان کا کوئی یارو مددگار نہیں ہے۔ ۲۲",
        "کیا تم نے ان لوگوں کو نہیں دیکھا جن کے پاس (آسمانی) کتاب کا کچھ حصہ ہے اور ان میں فیصلے کے لئے انہیں کتاب خدا کی طرف دعوت دی گئی ہے لیکن (علم و آگاہی کے باوجود) ان میں سے ایک فریق نے رو گردانی کی جب کہ وہ (قبول حق سے) اعراض کیے ہوئے تھے۔ ۲۳ ",
        "( ان کا) یہ (عمل) اس بناء پر تھا کہ وہ کہتے تھے کہ چند دن کے سوا (جہنم کی) آگ ہم تک نہیں پہنچے گی اور (خدا پر باندھے گئے) اس افتراء نے انہیں بہت مغرور کر دیا تھا۔ ۲۴ ",
        "پس اس وقت ان کی کیا حالت ہو گی جب ہم ان کو ایک ایسے دن (قیامت) جس کے آنے میں کوئی شک نہیں ہے اکٹھا کریں گے اور ہر شخص کو اس کے اعمال کا پورا پورا بدلہ دیاجائے گا اور ان پر ظلم نہیں ہو گا۔ ۲۵ ",
        "کہیے بارالٰہا! حکومتوں کا مالک تو ہے تو ہی جسے چاہتا ہے کہ حکومت بخشتا ہے اور جس سے چاہتا ہے حکومت لے لیتا ہے جسے چاہتا ہے عزت دیتا ہے اور جسے چاہتا ہے ذلت دیتا ہے تمام خوبیاں تیرے ہاتھ میں ہیں کیونکہ تو ہر چیز پر قادر ہے۔ ۲۶ ",
        "(خداوندا تو ہی) رات کو دن میں اور دن کو رات میں داخل کرتا ہے مردہ سے زندہ کو اور زندہ سے مردہ کو نکالتاہے اور جسے چاہتا ہے بے حساب روزی دیتا ہے۔ ۲۷ ",
        "اہل ایمان کو چھوڑ کر کافروں کو اپنا دوست اور سر پرست نہ بناؤ اور جو شخص ایسا کرے گا اس کا کسی چیز میں اللہ سے کوئی رابطہ نہیں ہے مگر یہ کہ ان سے(اور اہم تر مقاصد کیلئے) تقیہ کرو اور خدا تمہیں (اپنی نا فرمانی سے) ڈراتا ہے اور (تمہاری) بازگشت خدا کی طرف ہے۔ ۲۸ ",
        "کہیے کہ جو کچھ تمہارے سینوں میں ہے اسے چھپائے رکھو یا آشکار کر دو خدا (بہر حال) اسے جانتا ہے او ر جو کچھ آسمانوں میں ہے اور جو کچھ زمینوں میں ہے وہ اس سے آگاہ ہے اور خدا ہر چیز پر قادر ہے۔ ۲۹",
        "وہ دن کہ جب ہر شخص اپنے انجام دیئے ہوئے نیک کام کو موجود پائے گا اور خواہش کرے گا کہ (کاش) اس کے اور اس کے برے کاموں کے درمیان زیادہ زمانی فاصلہ ہوتااور خدا تمہیں (اپنی نافرمانی) سے ڈراتا ہے اور اس کے باوجود اللہ تمام بندوں پر مہربان ہے۔ ۳۰",
        "کہہ دیجئے ! اگر خدا کو دوست رکھتے ہو تو میری پیروی کرو تاکہ خدا بھی تمہیں اپنا دوست بنا لے اور تمہارے گناہوں کو بخش دے اور خدا بخشنے والا مہربان ہے۔ ۳۱",
        "کہہ دیجئے ! خدا اور اس کے رسول کی اطاعت کرو اور اگر روگردانی کریں تو خدا کافروں کو دوست نہیں رکھتا۔ ۳۲",
        "اللہ نے آدم ،نوح، آل ابراہیم اور آل عمران کو سب جہانوں پر منتخب کر لیا۔ ۳۳",
        "(جو پاکیزگی تقویٰ اور فضیلت کے اعتبار سے) وہ ایسے فرزند (اور خاندان) تھے کہ بعض کو بعض میں انتخاب کیا گیا اور خدا سننے والا اور جاننے والا ہے۔ ۳۴",
        "(وہ وقت یاد کرو) جب عمران کی بیوی نے عرض کیا خداوندا ! جو کچھ میرے رحم میں ہے میں اسے تیری نذر کرتی ہوں تاکہ وہ (تیرے گھر کی خدمت کیلئے) آزاد ہو۔ اور تو یہ مجھ سے قبول فرما لے کہ تو سننے اور جاننے والا ہے۔ ۳۵",
        " لیکن جب اسے جنم دیا تو دیکھا (تو وہ لڑکی تھی) عرض کیا خداوندا! میں نے لڑکی کو جنم دیا لیکن خدا اس سے آگاہ تھا کہ اس نے کیا جنم دیا ہے (پھر اس نے کہا) لڑکا لڑکی کی طرح نہیں ہوتا اور میں نے اس کا نام مریم رکھا ہے اسے اور اس کی اولاد کو شیطان مردود کے (وسوسوں سے) تیری پناہ میں دیتی ہوں۔ ۳۶",
        "اس کے پروردگار نے اس (مریم) کو خوشی سے قبول فرما لیا اور اس کے وجود (کے پودے) کو خوب اچھی طرح پروان چڑھایا زکریا کو ان کا کفیل بنایا جب زکریا وہاں داخل ہوتے خاص غذا وہاں موجود پاتے اس سے پوچھتے یہ کہاں سے لائی ہو؟ وہ کہتی یہ خدا کی طرف سے ہے خدا جسے چاہتا ہے بے حساب رزق دیتا ہے۔ ۳۷",
        "(جب مریم میں یہ لیاقت و اہلیت دیکھی) اس وقت زکریا نے اپنے پروردگار سے دعا کی اور عرض کی خداوند اپنی طرف سے مجھے(بھی) پاکیزہ فرزند عطا فرما کہ تو دعا کو سننے والا ہے۔ ۳۸ ",
        "جب وہ محراب میں مشغول عبادت تھا تو فرشتوں نے اسے پکار کر کہا خدا تجھے یحییٰ کی بشارت دیتا ہے وہ خدا کے کلمہ مسیح کی تصدیق کرے گا رہبر و رہنما ہو گا ہوا وہوس سے دور ہو گا پیغمبر ہو گا، اور صالحین میں سے ہو گا۔ ۳۹ ",
        "اس نے عرض کیا۔پروردگار ! میرے ہاں لڑکا کیسے ہو سکتا ہے جب کہ مجھے بڑھاپے نے آ لیا ہے اور میری بیوی بانجھ ہے فرمایا: اسی طرح خدا جو کام چاہتا ہے انجام دیتا ہے۔ ۴۰ ",
        "(حضرت زکریانے) عرض کی پروردگار ! میرے لیے کوئی نشانی مقرر فرما خدا نے کہا تیرے لیے نشانی یہ ہے کہ توتین دن تک لوگوں سے گفتگو نہ کرسکے گا مگر اشارے سے ۔ اور (اس عظیم نعمت پر شکرانے کے طور پر) اپنے پروردگار کو بہت یاد کرو اور صبح و شام اس کی تسبیح کرو۔ ۴۱ ",
        "(اور وہ وقت یا دکرو) جب فرشتوں نے کہا اے مریم !خد انے تجھے چنا ‘پاک کیا اور تمام جہان کی عورتوں پر برتری اور فضیلت دی۔ ۴۲ ",
        "اے مریم !( اس نعمت کے شکرانے کے طور پر) اپنے پروردگار کے سامنے خضوع کرو سجدہ بجا لاؤ اور رکوع کرنے والے کے ساتھ رکوع کرو۔ ۴۳ ",
        "یہ غیب کی خبریں ہیں جو ہم تمہیں وحی کے ذریعے بتا رہے ہیں ا ور جب وہ اپنی قلمیں (قرعہ اندازی کے لئے پانی میں )پھینک رہے تھے کہ مریم کی کفالت اور سر پرستی کون کرے اور اس وقت (بھی) جب اس کی سر پرستی کا افتخار اور منصب حاصل کرنے کے لئے علماء آپس میں مصروف کشمکش تھے تم موجود نہ تھے۔ ۴۴ ",
        "وہ وقت( یاد کرو) جب فرشتوں نے کہا اے مریم ! خدا اپنی طرف سے تجھے ایک کلمہ اور (با عظمت شخصیت) کی بشارت دیتا ہے جس کا نام عیسیٰ بن مریم ہے وہ دنیا وآخرت میں مقام و عظمت کا مالک ہو گا اور وہ مقربین میں سے ہے۔ ۴۵",
        "اور وہ لوگوں سے گہوارے میں اور ادھیڑ عمر میں گفتگو کرے گا اور وہ صالحین میں سے ہے۔ ۴۶ ",
        "(مریم نے) کہا پروردگار ! مجھ سے بچہ کیونکر ہو گا جب کہ کسی شخص نے مجھے چھوا نہیں (جواب میں ) فرمایا خدا اسی طرح جسے چاہتا ہے پیدا کرتا ہے جب وہ کسی چیز کا فیصلہ کر لیتا ہے تو بس کہتا ہے ہو جا تو وہ ہو جاتی ہے۔ ۴۷ ",
        "اور اسے کتاب و دانش اور تورات و انجیل کی تعلیم دے گا۔ ۴۸ ",
        "اور اسے رسول کی حیثیت سے بنی اسرائیل کی طرف بھیجے گا (جو ان سے کہے گا) میں پروردگار کی طرف سے تمہارے لیے نشانی لایا ہوں میں گیلی مٹی سے پرندے جیسی مورت بناتا ہوں پھر اس میں پھونکتا ہوں تو وہ حکم خدا سے پرندہ بن جاتا ہے نیز مادر زاد اندھے کو اور برص میں مبتلا لوگوں کو شفا دیتا ہوں مردوں کو زندہ کرتا ہوں اور جو کچھ تم کھاتے ہو اور اپنے گھروں میں ذخیرہ کرتے ہو اس کی تمہیں خبر دیتاہوں بے شک اس میں تمہارے لیے نشانی ہے اگر تم ایمان رکھتے ہو۔ ۴۹ ",
        "اور میں تصدیق کرتا ہوں اور گواہی دیتا ہوں اس کی جو تورات میں سے مجھ سے پہلے تھا اور (میں آیا ہوں تاکہ) بعض چیزیں جو( ظلم و گناہ کی وجہ سے) تم پر حرام تھیں انہیں حلال کروں اور تمہارے پروردگار کی طرف سے تمہارے لیے نشانی لایا ہوں اس لیے تم خدا سے ڈرو اور میری اطاعت کرو ۵۰ ",
        "خدا میرا اور تمہارا پروردگار ہے پس اسی کی عبادت کرو یہی سیدھی راہ ہے۔ ۵۱ ",
        "حضرت عیسیٰ نے ان سے کفر (اور مخالفت) کو دیکھا تو کہا کون خدا کی طرف (اور اس کے دین کے لئے )میرا یاور و مددگار بنے گا ؟ حواریین (جو ان کے مخصوص شاگرد تھے) کہنے لگے ہم خدا کے یاور و مددگار ہیں اس پر ایمان لاتے ہیں اور آپ (بھی) گواہ رہیں کہ ہم اسلام لے آئے ہیں۔ ۵۲",
        "پروردگار ! جو کچھ تو نے نازل کیا ہے ہم اس پر ایمان لائے ہیں اور ہم نے (تیرے) رسول کی پیروی کی ہے ہمیں گواہوں کے زمرے میں لکھ لے۔ ۵۳ ",
        "اور(مسیح کے دشمنوں نے) سازش کی اور خدا نے چارہ جوئی کی اور خدا بہترین چارہ جوئی کرنے والا ہے۔ ۵۴ ",
        "( وہ وقت یاد) کرو جب خدا نے عیسی سے کہا میں تمہیں لے لوں گا اور اپنی طرف اٹھا لوں گا اور جو لوگ کافر ہو گئے ہیں ان سے پاک کروں گا اور جو لوگ تیری پیروی کرتے ہیں انہیں ان لوگوں سے یوم قیامت تک کے لئے برتر قرار دوں گا جو کافر ہو گئے ہیں پھر تمہاری بازگشت میری طرف ہے اور جس چیز میں تم اختلاف کرتے ہو اس کا تمہارے درمیان فیصلہ کر دوں گا۔ ۵۵ ",
        "رہے وہ لوگ جو کافر ہو گئے ہیں (ا ور انہوں نے حق کو پہچاننے کے باوجود اس کا انکار کر دیا ہے) انہیں دنیا و آخرت میں سخت عذاب کروں گا اور ان کے یاورو مددگار نہیں ہیں۔ ۵۶ ",
        "اور رہے وہ لوگ جو ایمان لائے ہیں اور انہوں نے نیک عمل انجام دیئے ہیں تو خدا انہیں ان کا پورا پورا اجر وثواب دے گا اور خدا ظالموں کو دوست نہیں رکھتا۔ ۵۷ ",
        "یہ جو کچھ ہم تیرے لئے پڑھتے ہیں تیری حقانیت کی نشانی اور حکیمانہ تذکرہ ہے۔ ۵۸ ",
        "عیسیٰ کی مثال خدا کے نزدیک آدم کی سی ہے جسے خدا نے مٹی سے پیدا کیا پھر اس سے کہا ہو جا تو وہ فورا ہو گیا اس لیے باپ کے بغیر مسیح کی ولادت ہر گز ان کی الوہیت کی دلیل نہیں بن سکتی۔ ۵۹ ",
        "یہ چیزیں تیرے پروردگار کی طرف سے حقائق ہیں لہٰذا تم تردد و شک کرنے والوں میں سے نہ بنو۔ ۶۰ ",
        "اس علم و دانش کے بعدجو عیسی ٰکے بارے میں تمہارے پاس پہنچاہے پھر بھی کوئی تم سے جھگڑے تو اسے کہہ دو آؤ ہم اپنے بیٹوں کو بلاتے ہیں تم اپنے بیٹوں کو بلاؤ ہم اپنی عورتوں کو بلاتے ہیں تم اپنی عورتوں کو بلاؤ اور ہم اپنے نفسوں کو بلاتے ہیں تم اپنے نفسوں کو بلاؤپھر مباہلہ کریں گے اور جھوٹوں پر خدا کی لعنت کریں گے۔ ۶۱",
        "یہ (حضرت عیسیٰ کی) حقیقی سر گذشت ہے (اور ان کا خدا یا خدا کا بیٹا ہونا بے بنیاد ہے) اور خدائے یگانہ کے علاوہ کوئی معبود نہیں اور خدا توانا و حکیم ہے۔ ۶۲ ",
        "اگر (ان دلائل کے باوجود وہ قبول حق سے) رو گردانی کرتے ہیں تو جان لو کہ خدا فساد کرنے والوں سے آگاہ ہے۔ ۶۳ ",
        "کہیے اے اہل کتاب آؤ ایسی بات کی طرف جو ہمارے اور تمہارے درمیان مشترک ہے کہ سوائے خدائے یگانہ کے کسی کی عبادت نہ کریں اور کسی چیز کو اس کا شریک قرار نہ دیں اور ہم میں سے بعض خدا کو چھوڑ کر بعض دوسروں کو خدا کے طور پر قبول نہ کریں جب (وہ اس دعوت سے) روگردانی کریں تو کہیے گواہ رہو کہ ہم تو مسلمان ہیں۔ ۶۴ ",
        "اے اہل کتاب ! (حضرت) ابراہیم کے بارے میں کیوں جھگڑتے ہو حالانکہ تورات اور انجیل تو ان کے بعد نازل ہوئی ہیں کیا تم عقل و فکر نہیں رکھتے۔ ۶۵ ",
        "تم تو وہی ہو جو اس چیز کے بارے میں گفتگو کرتے تھے جس کے بارے میں آگاہ ہوتے تھے اب ان چیزوں کے بارے میں گفتگو کیوں کرتے ہو جن سے آگاہ نہیں ہو خدا جانتا ہے اور تم نہیں جانتے۔ ۶۶ ",
        "ابراہیم یہودی تھے نہ نصرانی بلکہ وہ مخلص موحد اور مسلمان شخص تھے اور وہ ہر گز مشرکین میں سے نہیں تھے۔ ۶۷ ",
        "ابراہیم سے اولیت (اور زیادہ نسبت) رکھنے والے وہ لوگ ہیں جو ان کی پیروی کرتے ہیں (اور ان کے دور میں ان کے مکتب کے وفا دار تھے اور اس طرح) یہ پیغمبر اور وہ لوگ جو (اس پر) ایمان لائے ہیں۔ اور خدا مومنین کا ولی اور سر پرست ہے۔ ۶۸ ",
        "اہل کتاب (یہود) کا ایک گروہ چاہتا تھا کہ تمہیں گمراہ کر دے لیکن وہ اپنے آپ کو ہی گمراہ کرتے ہیں مگر سمجھتے نہیں۔ ۶۹ ",
        "اے اہل کتاب ! کیوں آیات خدا سے کفر کرتے ہو جب کہ (ان کی صحت و صداقت) کی گواہی (بھی) دیتے ہو۔ ۷۰",
        "اے اہل کتاب حق کو باطل سے کیوں ملاتے ہو اور (انہیں مشتبہ کرتے ہو تاکہ لوگ سمجھ نہ سکیں ا ور گمراہ ہو جائیں )ا ور حقیقت چھپاتے ہو حالانکہ تمہیں معلوم ہے۔ ۷۱ ",
        "اہل کتاب (یہود) کی ایک جماعت نے کہا (جاؤ اور) جو کچھ مومنین پر نازل ہوا ہے (ظاہراً)دن کی ابتداء میں اس پر ایمان لے آؤ اور دن کے آخر میں کافر ہو جاؤ (اور لوٹ آؤ) شاید وہ۔ برگشتہ ہو جائیں۔ ۷۲ ",
        "اور سوائے اس شخص کے جو تمہارے دین کی پیروی کرتا ہے اور کسی پر ایمان نہ رکھو کہو کہ ہدایت تو وہ ہے جو خدا کی طرف سے ہو۔ یہ نہ سمجھنا کہ کسی کو تمہاری طرح آسمانی کتاب دی جائے گی یا یہ کہ تمہارے پروردگار کے دربار میں کوئی تم سے بحث کر سکے گا ۔کہہ دو کہ فضل نبوت عقل اور منطق کی عطا کسی میں منحصر نہیں ہے بلکہ وہ خدا کے ہاتھ میں ہے اور وہ جسے چاہتا ہے عطا کرتا ہے اور خدا واسع (وسیع عطیات و عنایات کا مالک) اور آگاہ ہے۔ ۷۳ ",
        "جسے چاہتا ہے اپنی رحمت سے نوازتا ہے اور اللہ عظیم عنایات و فضل کا مالک ہے۔ ۷۴ ",
        "اور اہل کتاب میں سے کچھ ایسے بھی ہیں کہ اگر تم انہیں بہت سی دولت بطور امانت دو تو وہ تمہیں لوٹا دیں گے اور کچھ ایسے بھی ہیں کہ اگر انہیں ایک دینار بھی سپرد کرو تو وہ تمہیں ہر گز واپس نہ کریں گے مگر اس وقت تک جب تک تم ان کے سر پر کھڑے رہو (اور ان پر مسلط رہو) یہ اس وجہ سے ہے کہ وہ کہتے ہیں ہم امیین (یہودیوں کے علاوہ)کسی کے سامنے جواب دہ نہیں ہیں اور خدا پر جھوٹ باندھتے ہیں حالانکہ جانتے ہیں۔ ۷۵ ",
        "جی ہاں جو شخص اپنے عہد و پیمان پورے کرے اور پرہیزگاری اختیار کرے خدا پرہیز گاروں کو پسند کرتا ہے۔ ۷۶ ",
        "جو لوگ خدا سے باندھا ہوا عہد و پیمان اوراپنی قسموں کو تھوڑی سی قیمت پر فروخت کر دیتے ہیں ان کا آخرت میں کوئی حصہ نہیں ہو گا خدا ان سے بات نہیں کرے گا قیامت کے دن ان کی طرف (رحمت کی) نظر نہیں کرے گا انہیں (گناہ سے) پاک نہیں کرے گا اور ان کے لیے درد ناک عذاب ہے۔ ۷۷",
        "ان (یہود) میں کچھ ایسے لوگ بھی ہیں جو (خداکی) کتاب کی تلاوت کے وقت اپنی زبان یوں پھیرتے ہیں کہ تم گمان کرنے لگو کہ (جو کچھ وہ پڑھ رہے ہیں ) کتاب خدا میں سے ہے حالانکہ وہ کتاب خدا میں سے نہیں ہوتا یہاں تک کہ وہ صراحت سے کہتے ہیں کہ یہ خدا کی طرف سے ہے جب کہ وہ خدا کی طرف سے نہیں ہوتا اور وہ خدا پر جھوٹ باندھتے ہیں حالانکہ جانتے ہیں۔ ۷۸ ",
        "کسی شخص کو زیب نہیں دیتا کہ خدا آسمانی کتاب، حکم اور نبوت اسے دے اور پھر وہ لوگوں سے کہتا پھرے کہ خدا کو چھوڑ کر میری عبادت کرو (بلکہ وہ کہے) خدا والے بنو جیسا کہ کتاب خدا کی تعلیم ہے اور جیسے تم نے درس پڑھا ہے۔ ۷۹ ",
        "اور نہ یہ کہ تمہیں حکم دے کہ فرشتوں اور انبیاء کو اپنا پروردگار بنا لو تو کیا وہ تمہیں کفر کی طرف دعوت دیتا ہے جب کہ تم مسلمان ہو چکے ہو۔ ۸۰ ",
        "وہ وقت(یاد کرو) جب خدا نے انبیاء سے یہ تاکیدی عہد و پیمان لیا کہ جب میں تمہیں کتاب و حکمت دے دوں اس کے بعد تمہارے پاس ایک پیغمبر آئے جو اس کی تصدیق کرے جو تمہارے پاس ہے تو اس پر ایمان لے آنا اور اس کی مدد کرنا (پھر خدا نے) کہا کیا اس چیز کا اقرار کرتے ہو اور اس پر تاکیدی عہد و پیمان باندھتے ہو انہوں نے کہا (جی ہاں ) ہم اقرار کرتے ہیں (خدا نے) کہا پس گواہ رہو اور میں بھی تمہارے ساتھ گواہ ہوں۔ ۸۱ ",
        "اس بناء پر جو شخص اس (مستحکم پیمان) کے بعد منہ پھیر لے وہ فاسقین میں سے ہو گا۔ ۸۲ ",
        "کیا وہ لوگ دین خدا کے علاوہ کوئی چیز چاہتے ہیں (اس کا دین تو اسلام ہے) اور تمام لوگ جو آسمانوں اور زمین میں ہیں اختیار یا مجبوری سے اس کے سامنے تسلیم ہیں اور وہ اسی کی طرف لوٹ کر جائیں گے۔ ۸۳",
        "کہہ دو کہ ہم اللہ پر ایمان لائے ہیں اور اس پر (بھی) جو ہم پر، ابراہیم پر، اسماعیل پر، اسحق پر، یعقوب پر اور اسباط پر نازل ہوا ہے اور اس پر جو موسیٰ، عیسیٰ اور دوسرے پیغمبروں کو ان کے پروردگار کی طرف سے دیا گیا ہے ہم ان کے درمیان فرق نہیں کرتے اور اس کے (فرمان) کے سامنے تسلیم ہیں۔ ۸۴ ",
        "اور جو کوئی اسلام کے علاوہ اپنے لیے کوئی دین انتخاب کرے تو وہ اس سے قبول نہیں ہو گا اور آخرت میں وہ زیاں کاروں میں سے ہو گا۔ ۸۵ ",
        "خدا ان لوگوں کو کیونکر ہدایت کرے جو ایمان لانے، رسول کی حقانیت کی گواہی دینے اور ان کے لئے واضح نشانیاں آ جانے کے بعد کفر کریں اور خدا ظالموں کو ہدایت نہیں کرتا۔ ۸۶ ",
        "ان کا بدلہ یہ ہے کہ ان پر اللہ، ملائکہ اور سب لوگوں کی لعنت ہے۔ ۸۷ ",
        "وہ ہمیشہ اس لعنت میں (مبتلا) رہیں گے ان کے عذاب میں تخفیف نہیں ہو گی اور انہیں مہلت نہیں دی جائے گی۔ ۸۸ ",
        "مگر وہ لوگ کہ جو بعد ازاں توبہ کر لیں اور اپنی اصلاح کر لیں کیونکہ خدا بخشنے والا اور رحیم ہے۔ ۸۹ ",
        "جو لوگ ایمان لانے کے بعد کافر ہو گئے ہیں اور پھر کفر میں بڑھ گئے ہیں تو ان کی توبہ کبھی بھی قبول نہیں ہو گی اور وہ (واقعاً) گمراہ ہیں۔ ۹۰ ",
        "جو لوگ کافر ہو گئے ہیں اور حالت کفر میں مر گئے ہیں زمین اگر سونے سے پر ہو اور وہ اسے فدیہ کر دیں تو بھی ان سے یہ ہر گز قبول نہیں کیا جائے گا اور ان کے لئے درد ناک عذاب ہے اور ان کا کوئی یاور و مددگار نہیں۔ ۹۱",
        "تم ہر گز نیکی کو نہیں پہنچ سکتے جب تک کہ اپنی وہ چیزیں (خدا کی راہ) میں خرچ نہ کرو جنہیں تم عزیز رکھتے ہو اور جو کچھ تم خرچ کرو گے اللہ اس سے بے خبر نہ ہو گا ۹۲ ",
        "تمام (پاک) غذائیں بنی اسرائیل کے لئے حلال تھیں سوائے ان کے جنہیں اسرائیل (یعقوب) نے تورات کے نزول سے پہلے اپنے لیے حرام قرار دیا تھا (مثال کے طور پر اونٹ کا گوشت جو ان کے لیے ضرر رساں تھا) ان سے کہو اگر تم (اپنے اعتراض میں ) سچے ہو تو لاؤ تورات اور اسے پڑھو۔ ۹۳ ",
        "ا س کے بعد بھی جو لوگ اپنی گھڑی ہوئی جھوٹی باتیں خدا کی طرف منسوب کرتے ہیں وہی در حقیقت ظالم ہیں۔ ۹۴ ",
        "کہہ دو اللہ نے سچ فرمایا (اور یہ ابراہیم کے پاک دین میں نہیں تھا) لہٰذا تم یکسو ہو کر ابراہیم کے آئین کی پیروی کرو جو حق پسند تھے اور یقیناً ابراہیم شرک کرنے والوں میں سے نہ تھے۔ ۹۵ ",
        "پہلا گھر جو لوگوں (اور خدا سے تضرع و خضوع) کے لئے مقرر کیا گیا ہے وہ سر زمین مکہ میں ہے جوبابرکت ہے اور دنیا کے لیے ہدایت و رہبری کا سبب ہے۔ ۹۶ ",
        "اس میں واضح و آشکار نشانیاں ہیں ان میں سے مقام ابراہیم ہے اور جو شخص اس میں داخل ہو وہ امان میں ہے اور جو لوگ اس کی طرف جانے کی قدرت رکھتے ہیں ان پر واجب ہے کہ وہ خدا کے لئے (اس کے) گھر کی زیارت کریں اور جو کوئی کفر کرے (حج ترک کرے اس نے اپنے آپ کو نقصان پہنچایا) تو پھر خدا تو تمام جہانوں سے بے نیاز ہے۔ ۹۷ ",
        "(اے پیغمبر ! ان سے) کہو اے اہل کتاب !تم کیوں (دیدہ و دانستہ) اللہ کی آیتوں کا انکار کرتے ہو حالانکہ تم جو کچھ کرتے ہو اللہ اس کا شاہد حال ہے۔ ۹۸ ",
        "کہو: اے اہل کتاب! یہ کیا ہے کہ جو کوئی اللہ پر ایمان لانا چاہتا ہے تم اسے اللہ کی راہ سے روکتے ہو اور اسے ٹیڑھی چال چلانا چاہتے ہو حالانکہ تم حقیقت حال سے بے خبر نہیں ہو یاد رکھو جو کچھ تم کر رہے ہو اللہ اس سے غافل نہیں ہے۔ ۹۹ ",
        "اے ایماندارو ! اگر تم اہل کتاب! میں کسی گروہ (کہ جن کا کام نفاق اور تمہارے درمیان کینہ و عداوت کی آگ بھڑکانا ہے) کی باتوں پر کار بند ہو گئے تو اس کا نتیجہ یہ نکلے گا کہ وہ تمہیں ایمان سے کفر کی طرف لوٹا دیں گے۔ ۱۰۰",
        "یہ کیسے ہو سکتا ہے کہ تم (اب پھر) کفر کی راہ اختیار کرو جب کہ تمہارا حال یہ ہے کہ اللہ کی آیتیں تمہیں سنائی جا رہی ہیں اور اس کا رسول (تعلیم و رہنمائی)کے لئے تم میں موجود ہے (لہٰذا خدا سے تمسک رکھو)اور یاد رکھو کہ جو کوئی مضبوطی سے اللہ کا ہو رہا تو بلا شبہ اس پر سیدھی راہ کھل گئی ۔ ۱۰۱ ",
        "اے ایماندارو ! اللہ سے ڈرو اس طرح جو ڈرنے کا حق ہے اور دیکھو ! دنیا سے نہ جاؤ مگر اس حالت میں کہ اسلام پر ثابت قدم ہو۔ ۱۰۲ ",
        "اور دیکھو ! سب مل جل کر اللہ کی رسی کو مضبوطی سے پکڑلو اور جدا جدا نہ ہو جاؤ۔ اللہ نے تمہیں جو نعمت عطا فرمائی ہے اس کی یاد سے غافل نہ ہو جانا۔ تمہارا حال یہ تھا کہ آپس میں تم ایک دوسرے کے دشمن تھے لیکن اس کے فضل و کرم سے ایسا ہوا کہ بھائی بھائی بن گئے اور تم بھڑکتی آگ کے کنارے تھے پس اس نے وہاں تمہیں بچا لیا۔ اللہ اسی طرح اپنی آیتیں کھول کھول کر بیان کرتا ہے تاکہ تم ہدایت پا جاؤ۔ ۱۰۳ ",
        "تم میں سے ایک جماعت ایسی ہو جو بھلائی کی باتوں کی طرف دعوت دینے والی ہو وہ نیکی کا حکم دے برائی سے روکے اور بلاشبہ ایسے ہی لوگ کامیابی حاصل کرنے والے ہیں ۱۰۴ ",
        "اور دیکھو ! ان لوگوں کی سی چال نہ چلنا جو( دین الٰہی پر اکٹھے رہنے کی بجائے) الگ الگ ہو گئے اور باوجود یہ کہ (کتاب اللہ) کی روشن دلیلیں ان کے سامنے آ چکی ہیں باہم دگر اختلافات میں پڑ گئے پس ان کے لئے بہت بڑا عذاب ہے۔ ۱۰۵ ",
        "( نفاق ڈالنے والوں پر وہ عظیم عذاب) اس دن ہو گا جب کچھ چہرے سفید اور کچھ سیاہ ہو جائیں گے وہ لوگ جن کے چہرے سیاہ ہو جائیں گے( ان سے کہا جائے گا) کیا تم ایمان (اور سایہ اخوت میں آنے) کے بعد کافر ہو گئے تھے تو (اب) اپنے کئے ہوئے کفر کے عذاب کا مزہ چکھو۔ ۱۰۶ ",
        "لیکن وہ جن کے چہرے سفید ہوں گے وہ خدا کی رحمت میں ہوں گے اور وہ اس میں ہمیشہ رہیں گے۔ ۱۰۷ ",
        "کتاب کی یہ برحق آیات ہیں جنہیں ہم تیرے سامنے پڑھ کر سناتے ہیں اور خدا ہر گز عالمین کے لئے ظلم و ستم کا ارادہ نہیں رکھتا۔ ۱۰۸",
        "اور( کس طرح ممکن ہے کہ خدا ظلم چاہے جبکہ) جو کچھ آسمانوں اور زمینوں میں ہے وہ اس کی ملکیت میں ہے اور تمام کاموں کی بازگشت اسی کی طرف ہے۔ ۱۰۹ ",
        "تم وہ بہترین قوم تھے جسے لوگوں کے فائدے کے لئے پیدا کیا گیا ہے تاکہ تم امر بالمعروف اور نہی عن المنکر کرو اور خدا پر ایمان لے آؤ اور اگر دیگر اہل کتاب (اس پروگرام اور واضح آئین پر) ایمان لے آئیں تو ان کے لئے فائدہ ہے لیکن ان میں سے تھوڑے ہی صاحب ایمان ہیں ورنہ اکثر فاسق ہیں۔ ۱۱۰ ",
        "اور وہ تمہیں ہر گز نقصان نہیں پہنچا سکتے سوائے تھوڑی سی آزار و اذیت کے اور اگر وہ تم سے جنگ کریں تو تمہیں پیٹھ دکھا کر (بھاگ) جائیں گے اس کے بعد کوئی بھی ان کی مدد کو نہیں آئے گا۔ ۱۱۱ ",
        "وہ جہاں کہیں ہوں گے ان پر ذلت و رسوائی کی مہر لگی ہوئی ہے مگر یہ کہ وہ خدا سے رابطہ قائم کریں یا لوگوں سے وابستگی کے ذریعے (ادھر ادھر سے مدد حاصل کر لیں )۔اور وہ خدا کے غضب میں گھرے ہوئے ہیں اور بیچارگی کی مہران پر ثبت ہو چکی ہے کیونکہ وہ آیات خداوندی کا انکار کرتے تھے اور خدا کے پیغمبروں کو ناحق قتل کرتے تھے یہ سب کچھ ان کے گناہوں کی وجہ سے ہے اور وہ تجاوز کرتے ہیں۔ ۱۱۲ ",
        "وہ سب برابر نہیں ہیں اہل کتاب میں ایک گروہ ایسا ہے جو (حق و ایمان کے ساتھ) قائم ہے اور وہ اوقات شب میں مسلسل حالت سجدہ میں آیات خدا کی تلاوت کرتے ہیں۔ ۱۱۳ ",
        "وہ خدا اور آخرت پر ایمان رکھتے ہیں امر بالمعروف اور نہی عن المنکر کرتے ہیں اور نیک کاموں کی انجام دہی میں ایک دوسرے پر سبقت لے جاتے ہیں اور وہ نیک لوگوں میں سے ہیں۔ ۱۱۴ ",
        "جو نیک اعمال وہ سر انجام دیتے ہیں انہیں ہر گز نظر انداز نہیں کیا جائے گا اور خدا پرہیز گاروں کو جانتا ہے۔ ۱۱۵",
        "ن لوگوں نے کفر اختیار کیا وہ ہر گز اپنے اموال اور اولاد کے ذریعے اللہ کے عذاب و سزا سے نہیں بچ سکتے وہ اہل جہنم ہیں اور ہمیشہ کے لئے اس میں رہیں گے۔ ۱۱۶",
        "و کچھ وہ اس دنیاوی زندگی میں خرچ کرتے ہیں وہ جلانے والی (گرم) ہوا کی مانند ہے جو اس قوم کی زراعت پر چل پڑے جس نے اپنے اوپر ظلم کیا۔ پس وہ اسے نیست و نابود کر دے خدا نے ان پر ظلم نہیں کیا بلکہ انہوں نے خود اپنے اوپر ظلم کیا ہے۔ ۱۱۷",
        "اے ایمان والو ! اپنوں کے علاوہ کسی کو راز دار نہ بناؤ وہ تمہیں کوئی نقصان پہنچانے کے بارے میں کوتاہی نہیں کریں گے وہ تمہاری تکلیف پر خوش ہوتے ہیں ان کے دل کی دشمنی اور عداوت ان کے منہ سے نکل پڑتی ہے اور جو کچھ ان کے دلوں میں ہے وہ اس سے بھی شدید تر ہے ہم نے آیات (اور ان سے محفوظ رہنے کی تدابیر) تمہارے لیے واضح کر دی ہیں بشرطیکہ تم عقل و خرد سے کام لو۔ ۱۱۸",
        "تم عجیب لوگ ہو کہ انہیں دوست رکھتے ہو لیکن وہ تمہیں دوست نہیں رکھتے۔ حالانکہ تم تمام آسمانی کتب پر ایمان رکھتے ہو اور جس وقت وہ تم سے ملتے ہیں تو کہتے ہیں کہ ہم ایمان لے آئے ہیں لیکن جب وہ تنہائی میں ہوتے ہیں تو شدید غیظ و غضب سے اپنی انگلیاں کاٹنے لگ جاتے ہیں۔ کہہ دو کہ تم اپنے غصہ میں جل مرو خدا سینوں میں چھپے ہوئے (اسرار) سے آگاہ ہے۔ ۱۱۹",
        "اگر تمہیں کوئی راحت ملتی ہے تو انہیں برا لگتا ہے اور اگر تمہیں کوئی ناخوشگوار حادثہ پیش آ جائے تو وہ خوش ہو جاتے ہیں لیکن تم اگر ان کے مقابلے میں ثابت قدمی اور پرہیزگاری اختیار کرو گے تو ان کی سازشیں تمہیں کوئی نقصان نہیں پہنچا سکتیں خدا اس چیز پر احاطہ رکھتا ہے جو وہ انجام دیتے ہیں۔ ۱۲۰",
        "ور( یاد کرو) وہ وقت جب تم صبح کے وقت اپنے گھر والوں سے مومنین کے لئے لشکر جنگ انتخاب کرنے باہر نکلے خدا سننے اور جاننے والا ہے (جنگ کے بارے میں جوبعض لوگوں نے باتیں کیں خدا سب کو جانتا ہے)۔ ۱۲۱",
        "اور (یا د کرو) وہ وقت جب تم میں سے دو گروہوں نے سستی کا مظاہرہ کرنے کا مصمم ارادہ کیا (اور چاہا کہ وہ راستے سے پلٹ جائیں ) اور خدا ان کا مددگار تھا (کہ وہ اس فکر سے باز آ جائیں ) اور اہل ایمان کو صرف خدا پر توکل کرنا چاہئے۔ ۱۲۲",
        "خدا نے بدر میں تمہاری مدد کی ( جب کہ تم ان کی نسبت ناتواں تھے) پس خدا سے ڈرو تاکہ تم اس کی نعمت کا شکر ادا کرنے والوں میں شمار رہو۔ ۱۲۳",
        "جس وقت تم مومنین سے کہتے تھے کہ کیا یہ کافی نہیں کہ تمہارا پروردگار تین ہزار ملائکہ (آسمان سے) اتار کر تمہاری مدد کرے۔ ۱۲۴",
        "ہاں !(آج بھی) اگر تم صبرو استقامت اور پرہیزگاری اختیار کرو اور جب دشمن تم پر چڑھ آئے گا تو خدا پانچ ہزار مخصوص نشان رکھنے والے فرشتوں کے ذریعے تمہاری مدد کرے گا۔ ۱۲۵",
        "لیکن یہ سب کچھ تو صرف تمہیں بشارت دینے کے لئے اور تمہارے اطمینان کی خاطر ہے ورنہ کامیابی تو فقط خدائے توانا و حکیم کی طرف سے ہے۔ ۱۲۶",
        "(یہ وعدہ جو خدا نے تمہارے ساتھ کیا ہے) اس لیے ہے تاکہ لشکر کفار کے ایک حصہ کو قطع کر دے یا انہیں ذلت کے ساتھ پلٹائے تاکہ وہ مایوس ہو کر کو پلٹ جائیں۔ ۱۲۷",
        "کسی قسم کا اختیار (کفار اور جنگ سے فرار کرنے والے مسلمانوں کے فیصلے کے بارے میں ) تمہیں نہیں ہے مگر یہ کہ خدا چاہے کہ انہیں در گزر کر دے یا سزا دے کیونکہ وہ ظالم ہیں۔ ۱۲۸",
        "اور جو کچھ آسمانوں اور زمین میں ہے وہ اللہ کی ملکیت ہے وہ جسے چاہتا ہے( اور مناسب سمجھتا ہے) بخش دیتا ہے اور جسے چاہتا ہے عذاب دے دیتا ہے اور خدا بخشنے والا مہربان ہے۔ ۱۲۹",
        "اے ایماندارو! بڑھا چڑھا کر سود نہ کھاؤ خدا سے ڈرو تاکہ فلاح پا جاؤ۔ ۱۳۰",
        "اور اس آگ سے ڈرو جو کافروں کیلئے تیار کی گئی ہے۔ ۱۳۱",
        "اور خد اور پیغمبر کی اطاعت کرو تاکہ رحمت (الٰہی) تمہارے شامل حال ہو۔ ۱۳۲",
        "ایک دوسرے پر سبقت حاصل کرو اپنے پروردگار کی مغفرت اور جنت کے لئے جس کی وسعت تمام آسمانوں اور زمین کے برابر ہے اور جو پرہیز گاروں کے لئے تیار کی گئی ہے۔ ۱۳۳ ",
        "(متقین) وہ لوگ (ہیں ) جوتنگی اور کشادگی میں خرچ کرتے ہیں،اپنا غصہ پی جاتے ہیں،لوگوں کی خطاؤں سے در گزر کرتے ہیں اور خدا نیکو کار لوگوں کو دوست رکھتا ہے۔ ۱۳۴ ",
        "اور (متقین) وہ لوگ ہیں کہ جب وہ کسی عمل بدکاارتکاب کریں یا اپنے اوپر ظلم کریں تو خدا کو یاد کرتے ہیں اپنے گناہوں کی بخشش طلب کرتے ہیں اور خدا کے سوا گناہوں کو بخشنے والا کون ہے اور وہ گناہ پر اصرار نہیں کرتے کیونکہ وہ جانتے ہیں۔ ۱۳۵ ",
        "ان کی جزا پروردگار کی بخشش اور وہ باغات بہشت ہیں جن کے درختوں کے نیچے نہریں جاری ہیں وہ ہمیشہ کے لئے ان میں رہیں گے اور یہ عمل کرنے والوں کے لئے کتنا اچھا معاوضہ ہے ۱۳۶ ",
        "تم سے پہلے کچھ سنتیں موجود تھیں (اور ہر قوم کی سرنوشت ان کے اعمال و صفات کے مطابق تھی اور تمہارا حال بھی ان کا سا ہے) زمین میں چل پھر کر دیکھو کہ آیات خدا کی تکذیب کرنے والوں کا انجام کیا ہوا۔ ۱۳۷ ",
        "یہ بیان ہے لوگوں کے لئے اور پرہیز گاروں کے لئے ہدایت و نصیحت ہے۔ ۱۳۸ ",
        "اور سست نہ ہو جاؤ اور حزن و ملال نہ کرو اور تم ہی بر تر ہو اگر تم ایمان والے ہو۔ ۱۳۹ ",
        "اگر تمہیں (میدان احد میں ) زخم لگے ہیں (اور تمہیں نقصان پہنچا ہے) تو اس گروہ کو بھی (میدان بدر میں ) اسی طرح زخم لگ چکے ہیں اور(ہم شکست و کامیابی کے) ان دنوں کو لوگوں میں الٹ پھیر کرتے رہتے ہیں (کیونکہ یہ اس جہان کی زندگی کی خاصیت ہے) یہ اس لیے کہ جو لوگ ایمان لائے ہیں وہ پہچانے جائیں اور خدا تم میں سے(شہداء) قربان ہونے والوں کو منتخب کر لے اور خدا ظالموں کو دوست نہیں رکھتا۔ ۱۴۰",
        "اور اس لئے کہ خدا صاحب ایمان لوگوں کو خالص قرار دے (اور وہ الگ ہو جائیں ) اور کافروں کو رفتہ رفتہ نابود کر دے۔ ۱۴۱ ",
        "کیا تمہارا گمان ہے کہ تم (صرف دعویٰ ایمان کی بناء پر) جنت میں داخل کر دیئے جاؤ گے جبکہ ابھی تک خدا نے تم میں سے مجاہدین اور صابرین کو جدا نہیں کیا۔ ۱۴۲ ",
        "اور تم موت (اور راہ خدا میں شہادت) کی تمنا کرتے تھے جبکہ ابھی تمہارا اور اس کا آمنا سامنا نہیں ہوا تھا اور پھر تم نے اسے اپنی آنکھوں سے دیکھا اور تمہیں وہ نظر آ رہی تھی (لیکن تم اپنے تئیں اس کے حوالے کرنے کو تیار نہ تھے۔ ۱۴۳ ",
        "محمدؐ صرف خدا کے رسول ہیں اور ان سے پہلے بھی بہت سے رسول ہو گزرے ہیں کیا اگر وہ وفات پا جائیں یا انہیں قتل کر دیا جائے تو تم الٹے پاؤں پھر جاؤ گے (او ر ان کی وفات کے بعد اسلام کو چھوڑ کر کفر و بت پرستی کے زمانہ کی طرف پلٹ جاؤ گے) اور جو شخص پلٹ جائے گا وہ ہر گز خدا کو کوئی ضرر نہیں پہنچائے گا اور خدا تعالیٰ عنقریب شکر گزاروں کو جزا دے گا۔ ۱۴۴ ",
        "اور کوئی شخص حکم خدا کے بغیر نہیں مرتا یہ معین شدہ سر نوشت ہے (اس بناء پر پیغمبر اور دوسرے لوگوں کی وفات سنت الٰہی ہے) تو جو شخص بھی دنیا کا ثواب اور جزا چاہتا ہے تو اس میں کچھ نہ کچھ ہم اسے دیں گے اور جو آخرت کا ثواب اور جزا چاہتا ہے تو اس میں اسے عطا کریں گے اور عنقریب شکرگزاروں کو جزا دیں گے۔ ۱۴۵ ",
        "اور کتنے پیغمبر تھے جن کی معیت میں بہت سے خدا والوں نے جنگ کی تو انہوں نے راہ خدا میں پہنچنے والی مصیبت کے مقابلے میں سستی نہیں کی اور نہ وہ کمزور و ناتواں ہوئے اور نہ ہی انہوں نے سر جھکایا اور خدا صبر کرنے والوں کے ساتھ ہے۔ ۱۴۶ ",
        "ان کی گفتگو صرف یہ تھی کہ پروردگار ہمارے گناہوں کو بخش دے اور ہمارے کاموں میں زیادتی سے صرف نظر فرما ہمیں ثابت قدم رکھ اور ہمیں کفار پر کامیابی عطا کر۔ ۱۴۷ ",
        "لہٰذا خدا نے دنیا اور آخرت کا حسن ثواب انہیں دیا اور خدا نیک کار لوگوں کو پسند کرتا ہے۔ ۱۴۸",
        "اے ایمان والو ! اگر ان لوگوں کی اطاعت کرو گے جنہوں نے کفر کی راہ اختیار کی ہے تو وہ تمہیں پیچھے کی طرف دھکیل دیں گے اور آخر کار تم نقصان اٹھانے والے ہو جاؤ گے۔ ۱۴۹ ",
        "( وہ تمہارا سہارا نہیں ہیں بلکہ) تمہارا سہارا اور سرپرست خدا ہے اور وہ بہترین مدد گار ہے۔ ۱۵۰ ",
        "عنقریب ہم ان کے دل میں جنہوں نے کفر اختیار کیا، رعب ڈال دیں گے کیونکہ انہوں نے ان چیزوں کو اللہ کا شریک ٹھہرایا جن کے بارے میں کوئی دلیل نازل نہیں ہوئی اور ان کا ٹھکانا آگ ہے اور ظالموں کا ٹھکانا کس قدر برا ہے۔ ۱۵۱ ",
        "خدا نے تم سے اپنا وعدہ (جنگ احد میں دشمن پر کامیابی) کا سچ کر دکھایا جبکہ (ابتداء جنگ احد میں ) تم دشمنوں کو اس کے حکم سے قتل کر رہے تھے اور یہ کامیابی جاری تھی یہاں تک کہ تم سست ہو گئے (اور مورچوں کو چھوڑنے لگے۔ اور) آپس میں نزاع کرنے لگے اور جو( دشمن پر غلبہ) تم چاہتے تھے وہ تمہیں دکھایا لیکن اس کے بعد تم نے نافرمانی کی تم میں سے بعض دنیا کے خواہشمند تھے اور بعض آخرت کے خواہاں تھے پھر خدا نے تمہیں ان سے پھیر دیا اور (تمہاری فتح شکست سے بدل گئی) تاکہ تمہارا امتحان لے اور اس نے تمہیں معاف کر دیا اور خدا مومنین کے لیے فضل کرنے والا اور بخشنے والا ہے۔ ۱۵۲ ",
        "( یاد کرو وہ وقت) جب تم پہاڑ پر چڑھ رہے تھے (اور تمہارا ایک گروہ بیابان میں بکھرا ہوا تھا) اور تم پیچھے رہ جانے والوں کی طرف مڑ کر بھی نہیں دیکھتے تھے اور پیغمبر پیچھے سے تمہیں پکار رہے تھے اس کے بعد تم پر پے در پے مصائب آئے اور یہ اس لیے تھا (تاکہ جنگی غنائم )کے ہاتھ سے چلے جانے سے تم غمگین نہ ہو اور نہ ہی ان آلام کی وجہ سے جو تم پر آ پڑے ہیں اور جو کچھ تم انجام دیتے ہو خدا اس سے آگاہ ہے۔ ۱۵۳",
        "پھر اس غم و اندوہ کے بعد امن و آرام کا تم پر سایہ نازل کیا اور یہ ایک اونگھ کی صورت میں تھا جو (واقعہ احد کی بعد والی رات میں ) تم میں سے ایک گروہ کو عارض ہوئی تھی لیکن ایک دوسرے گروہ کو اپنی جان کی فکر تھی اور (انہیں نیند نہیں آئی تھی) وہ لوگ خدا کے بارے میں زمانہ جاہلیت کے سے برے گمان کرتے تھے اور کہتے تھے کہ کیا کامیابی کا کچھ حصہ ہمیں نصیب ہو گا کہہ دو (تمام کامیابیاں اور) کام اللہ کے ہاتھ میں ہیں وہ اپنے دل میں کچھ باتیں چھپائے ہوئے ہیں جن کا تمہارے سامنے اظہار نہیں کرتے وہ کہتے ہیں کہ اگر کامیابی میں ہمارا کوئی حصہ ہوتا تو ہم قتل نہ ہوتے کہہ دو اگر تم اپنے گھروں میں بھی ہوتے تو وہ لوگ کہ قتل ہونا جن کی قسمت میں تھا وہ (دشمن) ان کے بستروں پر آ پڑتے(اور انہیں قتل کر دیتے) اور یہ اس لیے کہ خدا تمہارے سینوں میں چھپی ہوئی باتوں کی آزمائش کرے اور تمہارے دلوں میں جو (ایمان) ہے اس کے خلوص کو پرکھے اور تمہارے سینوں کے اندر جو کچھ ہے اللہ اس سے با خبر ہے۔ ۱۵۴ ",
        "وہ لوگ جنہوں نے دو گروہوں کے آمنے سامنے ہونے کے دن (جنگ احد کے روز) فرار کیا انہیں شیطان نے ان کے چند گناہوں کی وجہ سے بہکا دیا اور خدا نے انہیں معاف کر دیا خدا بخشنے والا اور بردبار ہے۔ ۱۵۵ ",
        "اے ایماندارو ! تم کفار کی مانند نہ ہو جاؤ کہ جب ان کے بھائی سفر پر یا جنگ کے لئے جاتے ہیں (اور مر جاتے ہیں یا قتل ہو جاتے ہیں ) تو وہ کہتے ہیں کہ اگر وہ ہمارے پاس ہوتے تو نہ مرتے اور قتل نہ ہوتے (تم ایسا نہ کہو) تاکہ خدا یہ حسرت ان کے دلوں میں رکھ دے اور زندہ کرنے والا اور مارنے والا خدا ہے اور وہ تمہارے اعمال سے آگاہ ہے۔ ۱۵۶ ",
        "اور اگر تم راہ خدا میں قتل ہو جاؤ یا مر جاؤ (تو تمہارا کوئی نقصان نہیں ہوا) کیونکہ خدا کی رحمت اور مغفرت ان تمام چیزوں سے جو انہوں نے (ساری زندگی میں ) جمع کیا ہے بہتر ہے۔ ۱۵۷",
        "اور اگر تم مر جاؤ یا قتل ہو جاؤ تو خدا کی طرف پلٹ جاؤ گے (لہٰذا تم فنا نہیں ہو گے) ۱۵۸ ",
        "رحمت الٰہی کے سبب تم ان کے سامنے نرم (اور مہربان ہو) اور اگر تم سخت خو ہوتے تو وہ تم سے دور ہو جاتے لہٰذا انہیں معاف کر دو اور ان کے لئے مغفرت طلب کرو او ر کاموں میں ان سے مشورہ کیا کرو لیکن مصمم ارادہ کر لو تو (پھر ڈٹ جاؤ اور) خدا پر توکل کرو کیونکہ خدا توکل کرنے والوں کو پسند کرتا ہے۔ ۱۵۹ ",
        "اگر خدا تمہاری مدد کرے تو کوئی بھی تم پر غلبہ نہیں پاسکتا اور اگر وہ تمہاری مدد سے دستبردار ہو جائے تواس کے علاوہ کون تمہاری مدد کرنے والا ہے اور مومنین کو صرف خدا پر توکل کرنا چاہئے۔ ۱۶۰ ",
        "اور ممکن نہیں ہے کہ کوئی پیغمبر خیانت کرے اور جو شخص خیانت کرے گا وہ رو زقیامت اسی چیز کے ہمراہ (میدان حشر میں ) پیش ہو گا پھر ہر شخص کو وہ کچھ دیا جائے گا جو اس نے کمایا ہو گا (ا س بناء پر) ان پر ظلم نہیں ہو گا۔ ۱۶۱ ",
        "وہ جو رضائے خدا کی پیروی کرے کیا وہ اس کی مانند ہے جو خشم و غضب خدا کی طرف لوٹے اور جس کی جائے قرار جہنم ہے جس کا انجام بہت ہی برا ہے۔ ۱۶۲ ",
        "ان میں سے ہر ایک کے لئے درگاہ خدا میں درجہ و مقام ہے اور جو کچھ وہ انجام دیتے ہیں خدا اسے دیکھتا ہے۔ ۱۶۳ ",
        "خدا نے مومنین پر احسان کیا (انہیں ایک عظیم نعمت بخشی) جبکہ ان میں انہی کی جنس سے ایک پیغمبر مبعوث کیا جو ان کے سامنے اس کی آیات پڑھتا ہے اور انہیں کتاب و حکمت کی تعلیم دیتا ہے اگرچہ اس سے پہلے وہ واضح گمراہی میں تھے۔ ۱۶۴ ",
        "(جنگ احد میں ) تم پر مصیبت آئی جبکہ جنگ بدر میں اس سے دو گنا (دشمن) پر بھی تم غالب آ چکے ہو تو تم کہنے لگے کہ یہ مصیبت کہاں سے آئی ہے ؟ کہہ دو کہ یہ خود تمہاری طرف سے ہے (کہ تم نے جنگ احد کے میدان میں حکم پیغمبر کی مخالفت کی) خدا ہر چیز پر قادر ہے۔ ۱۶۵",
        "اور اس روز (احد کے دن) جب دو گروہ (مومنین و کفار) آپس میں نبردآزما ہوئے تو تمہیں جو مصیبت پہنچی وہ حکم خدا اور (قانون مکافات) کے مطابق تھی اور اس بناء پر تھی کہ اہل ایمان پہنچانے جائیں۔ ۱۶۶ ",
        "اور (یہ بھی وجہ تھی) کہ جن لوگوں نے منافقت کی ہے وہ پہچانے جائیں وہ جنہیں کہہ دیا گیا تھا کہ آؤ اور راہ خدا میں جنگ کرو یا (کم از کم) اپنے حریم کا دفاع کرو انہوں نے کہا اگر ہمیں یقین ہوتا کہ واقعا ً جنگ ہو گی تو ہم تمہاری پیروی کرتے (لیکن ہمیں تو پتہ ہے کہ جنگ نہیں ہو گی) وہ لوگ اس دن ایمان کی نسبت کفر سے زیادہ نزدیک تھے وہ اپنے منہ سے وہ کچھ کہتے تھے جو ان کے دل میں نہیں ہوتا تھا اور خدا اس چیز کو جانتا ہے جسے وہ چھپاتے ہیں ۱۶۷ ",
        "(منافقین) وہ ہیں جنہوں نے اپنے بھائیوں سے ان کی حمایت سے دستکش ہو کر کہا کہ اگر وہ ہماری پیروی کرتے تو قتل نہ ہوتے۔ کہہ دو (اگر تم موت کا وقت بتا سکتے ہو تو) پھر موت کو اپنے آپ ہی سے دور کر لو اگر تم سچے ہو۔ ۱۶۸ ",
        "راہ خدا میں قتل ہونیوالوں کے بارے میں ہر گز یہ گمان نہ کرو کہ وہ مر دہ ہیں بلکہ وہ زندہ ہیں اور اپنے رب کے ہاں سے روزی پاتے ہیں۔ ۱۶۹ ",
        "وہ خدا کی عطا کردہ فراواں نعمتوں پر خوش ہیں اور وہ (مجاہد) کہ جو ان سے پیچھے رہ گئے ہیں اور ان سے ابھی آ کر نہیں ملے ان کے بارے میں بھی خوش ہیں کہ نہ ان کے لئے کوئی خوف ہے اور نہ ملال۔ ۱۷۰ ",
        "اور وہ خدا کی نعمت اور اس کے فضل سے خوشیاں منا رہے ہیں اوربے شک اللہ مومنین کا اجر ضائع نہیں کرتا۔ ۱۷۱ ",
        "جنہوں نے زخم کھانے کے بعد بھی خدا اور رسول کی دعوت کو قبول کیا ان میں سے نیک عمل کرنے والوں اور تقویٰ اختیار کرنے والوں کے لئے اجر عظیم ہے۔ ۱۷۲ ",
        "وہ ایسے اشخاص تھے جن سے (بعض) لوگوں نے کہا کہ (لشکر دشمن کے) افراد نے تم پر (حملہ کرنے کے لئے) اکٹھ کر لیا ہے ان سے ڈرو لیکن ان کا ایمان اور زیادہ ہو گیا اور وہ کہنے لگے کہ خدا ہمارے لیے کافی ہے اور وہ ہمارا بہترین حامی ہے۔ ۱۷۳",
        "اسی وجہ سے (وہ اس میدان سے) پروردگار کی نعمت و فضل کے ساتھ اس عالم میں لوٹے کہ انہیں کوئی تکلیف نہ پہنچی اور انہوں نے اللہ کی خوشنودی کی اتباع کی اور اللہ تو بڑا صاحب فضل ہے۔ ۱۷۴ ",
        "یہ صرف شیطان ہی ہے جو اپنے پیروکاروں کو ڈراتا ہے ان سے نہ ڈرو اور صرف مجھ سے ڈرو اگر ایمان رکھتے ہو۔ ۱۷۵ ",
        "جو لوگ راہ کفر میں ایک دوسرے پر سبقت کرتے ہیں وہ تمہیں غمگین نہ کر دیں کیونکہ وہ ہر گز خدا کو نقصان نہیں پہنچا سکتے (علاوہ ازیں ) خدا چاہتا ہے آخرت میں ان کا کوئی حصہ قرار نہ دے اور ان کے لئے بہت بڑا عذاب ہے۔ ۱۷۶ ",
        "جنہوں نے ایمان کے بدلے کفر خریدا ہے وہ خدا کو ہر گز کوئی نقصان نہیں پہنچا سکتے اور ان کے لئے درد ناک عذاب ہے۔ ۱۷۷ ",
        "جو کافر ہو گئے ہیں وہ یہ خیال نہ کریں کہ اگر ہم انہیں مہلت دیتے ہیں تو یہ ان کے نفع میں ہے ہم تو یہ مہلت انہیں اس لیے دیتے ہیں کہ وہ زیادہ گناہ کر لیں اور ان کے لئے رسوا کن عذاب ہے۔ ۱۷۸ ",
        "ممکن نہ تھا کہ خدا مومنین کو اسی مشکل میں چھوڑ دیتا جس میں تم ہو مگر یہ کہ ناپاک کو پاک سے جدا کر دے نیز (یہ بھی) ممکن نہ تھا کہ خدا تمہیں مخفی رازوں سے آ گاہ کرے لیکن خدا اپنے رسولوں میں سے جسے چاہتا چن لیتا ہے۔ پس خدا اور اسکے رسولوں پر ایمان لے آؤ اگر تم ایمان لے آئے اور تم نے تقویٰ اختیار کر لیا تو تمہارے لیے اجر عظیم ہو گا۔ ۱۷۹ ",
        "جو بخل کرتے ہیں اور خدا نے اپنے فضل و کرم سے جو کچھ دیا ہے خرچ نہیں کرتے وہ یہ گمان نہ کریں کہ یہ ان کے لئے کوئی اچھی چیز ہے بلکہ یہ ان کے لئے بری چیز ہے بہت جلدی روز قیامت جن کے بارے میں انہوں نے بخل کیا وہی چیزیں طوق کی طرح ان کی گردن میں ڈال دیں گے اور آسمانوں اور زمین کی میراث خدا کے لئے ہے اور جو کچھ تم انجام دیتے ہو خدا اس سے آگاہ ہے۔ ۱۸۰",
        "خدا نے ان لوگوں کی بات سنی ہے جو کہتے ہیں کہ خدا فقیر ہے اور ہم غنی ہیں انہوں نے جو کچھ کہا یہ ہم لکھ لیں گے اور (اسی طرح ان کا) پیغمبروں کو نا حق قتل کرنا بھی (ہم نے لکھ رکھا ہے) اور ہم انہیں کہیں گے کہ جلانے والا عذاب چکھو۔ ۱۸۱ ",
        "یہ تمہارے اپنے ہاتھوں کی آگے بھیجی ہوئی کمائی ہے اور خدا (اپنے) بندوں پر ظلم نہیں کرتا۔ ۱۸۲ ",
        "(یہ) وہی (ہیں ) جنہوں نے کہا کہ خدا نے ہم سے پیمان لیا ہے کہ ہم کسی پیغمبر پر ایمان نہ لائیں جب تک (وہ معجزہ کے طور پر) ایسی قربانی نہ کرے جسے(آسمانی) آگ کھا جائے ان سے کہیں کہ پھر تم نے مجھ سے پہلے آنے والے انبیاء کو کیوں قتل کیا اگر تم سچے ہو جبکہ وہ واضح دلائل اور جو کچھ تم کہتے ہو لے کر آئے تھے۔ ۱۸۳ ",
        "پس اگر یہ (بہانہ تراش) تیری تکذیب کرتے ہیں ( تو یہ کوئی نئی بات نہیں ) یہ تم سے پہلے پیغمبروں کی (بھی) تکذیب کر چکے ہیں جبکہ وہ (پیغمبر) واضح دلائل متین و محکم تحریر یں اور ضیاء بخش کتاب لائے تھے۔ ۱۸۴ ",
        "ہر شخص موت کا ذائقہ چکھتا ہے اور تم روز قیامت اپنا اجر مکمل طور پر حاصل کرو گے پس جو لوگ (جہنم کی) آگ کی زد سے دور رہے اور بہشت میں داخل ہو گئے وہ سعادت سے ہمکنار ہوئے اور حیات دنیا سرمایہ فریب کے سوا کچھ نہیں۔ ۱۸۵ ",
        "یہ طے شدہ ہے کہ تمہارے اموال اور تمہاری جانوں کے ذریعے تمہاری آزمائش کی جائے گی اور جن لوگوں (یعنی یہودیوں ) کو تم سے پہلے آسمانی کتاب دی گئی ہے اور (اسی طرح) جنہوں نے شرک کی راہ اختیار کر رکھی ہے ان سے تم بہت سی تکلیف دہ اور آزار رساں باتیں سنو گے اور اگر تم نے صبر و استقامت اور تقویٰ اختیار کیا کہ جو تمہارے لیے زیادہ مناسب ہے تو پھر یہ امر محکم اور قابل اطمینان امور میں سے ہے۔ ۱۸۶",
        "اور وہ وقت(یاد کرو) جب خدا نے اہل کتاب سے میثاق لیا کہ اسے لوگوں کے سامنے لازمی طور پر آشکار کریں اور چھپائیں نہیں لیکن انہوں نے اسے پس پشت ڈال دیا اور اسے تھوڑی سی قیمت پر فروخت کر دیا انہوں نے کیسی بری متاع خریدی۔ ۱۸۷ ",
        "یہ گمان نہ کیجئے کہ جو لوگ اپنے(برے) اعمال پر خوش ہوتے ہیں اور (دوسری طرف) یہ بھی چاہتے ہیں کہ ایسے (نیک) کام کے ضمن میں ان کی تعریف کی جائے جو انہوں نے سر انجام نہیں دیا وہ عذاب الٰہی سے امان میں ہیں (ایسا نہیں ہے بلکہ) ان کے لئے درد ناک عذاب ہے۔ ۱۸۸ ",
        "او ر آسمانوں اور زمین کی حکومت اللہ کے لئے ہے اور خدا ہر چیز پر قدرت رکھتا ہے۔ ۱۸۹ ",
        "بے شک زمین و آسمان کی تخلیق اور رات دن کے آنے جانے میں صاحبان عقل کے لئے (روشن) نشانیاں ہیں ۱۹۰ ",
        "وہ لوگ خدا کو اٹھتے بیٹھتے اور اس وقت جبکہ وہ پہلو کے بل لیٹے ہوں یاد کرتے ہیں اور زمین و آسمان کی پیدائش کے اسرار میں غور و فکر کرتے ہیں اور (کہتے ہیں ) اے خدا ! تو نے ہمیں فضول پیدا نہیں کیا تو پاک ہے ہمیں آگ کے عذاب سے محفوظ رکھ۔ ۱۹۱ ",
        "پالنے والے جس کو تونے (اس کے اعمال کی وجہ سے) آگ میں ڈال دیا اسے تو نے ذلیل و خوار کیا اس قسم کے ظالم لوگوں کا کوئی مددگار نہیں۔ ۱۹۲ ",
        "اے پروردگار ! ہم نے توحید کے منادی کی آواز سنی ہے جو پکار رہا تھا کہ اپنے پالنے والے پر ایمان لاؤ اور ہم ایمان لے آئے (اب جبکہ ایسا ہے) اے خدا ! ہمارے گناہوں کو بخش دے اور ہماری کوتاہیوں کی پردہ پوشی کر دے اور ہمیں نیکوں کے ساتھ(ان کے راستے پر) موت دینا۔ ۱۹۳ ",
        "اے خالق ! جس چیز کا تو نے اپنے پیغمبروں کے ذریعے ہم سے وعدہ کیا ہے وہ ہمیں مرحمت فرما اور ہمیں قیامت کے دن رسوا نہ کرنا کیونکہ تو کبھی وعدہ خلافی نہیں کرتا۔ ۱۹۴",
        "خدا نے ان (صاحبان عقل) کی درخواست قبول کر لی ہے اور فرمایا ہے کہ میں تم میں سے عمل کرنے والے کے عمل کو چاہے وہ عورت ہو یا مرد ضائع نہیں کروں گا تم سب ایک ہی نوع میں سے ہو اور ایک دوسرے کی جنس ہو جنہوں نے راہ خدا میں ہجرت کی اور اپنے گھروں سے نکال دیئے گئے اور انہوں نے میری راہ میں تکلیف اور اذیت کا سامنا کیا ہے اور جنگ کی ہے اور مارے گئے ہیں میں قسم کھا کے کہتا ہوں کہ میں ان کے گناہ بخش دوں گا اور انہیں ان باغات میں داخل کروں گا جن کے نیچے نہریں جاری ہیں یہ خدا کی طرف سے ثواب ہے اور خدا کے ہاں ہی بہترین ثواب ہے۔ ۱۹۵ ",
        "کافروں کا شہروں میں (کامیابی سے) آ نا جانا تمہیں دھوکا نہ دے۔ ۱۹۶ ",
        "یہ متاع نا چیز ہے پھر ان کے لئے رہنے کی جگہ دوزخ ہے اور (دوزخ) کتنی بری جگہ ہے۔ ۱۹۷ ",
        "لیکن وہ لوگ (جو ایمان لے آئے ہیں اور) اپنے پروردگار سے ڈرتے ہیں ان کیلئے باغات بہشت ہیں کہ جن کے درختوں تلے نہریں جاری ہیں اور وہ ہمیشہ ان میں رہیں گے اور یہ ان کیلئے خدا کی طرف سے پہلی پذیرائی ہے اور جو کچھ خدا کے پاس ہے وہ نیک لوگوں کیلئے بہتر ہے۔ ۱۹۸ ",
        "اہل کتاب میں بعض ایسے افراد ہیں جو خدا پر اور جو کچھ تم پر نازل ہوا ہے اور جو کچھ ان پر نازل ہوا ہے ایمان رکھتے ہیں وہ خدا (کے حکم) کے سامنے خضوع کرتے ہیں اور آیات الٰہی کو کم قیمت پر نہیں بیچتے ان کا اجرو ثواب ان کے پروردگار کے پاس ہے خدا سریع الحساب ہے۔ ۱۹۹ ",
        "اے صاحبان ایمان! صبر کرو اور صبر کرنے میں سبقت لے جاؤ اور مستعد رہواور خدا سے ڈرو تاکہ تم فلاح پا جاؤ۔ ۲۰۰"
    ],
    [
        "اے لوگو ! اپنے پالنے والے سے ڈرو جس نے تم سب کو ایک ہی انسان سے پیدا کیا اور اس کی بیوی کو بھی اس کی جنس سے خلق فرمایا اور ان دونوں سے ان گنت مرد اور عورتیں (روئے زمین پر) پھیلا دیں۔ اس خدا سے ڈرو جس کے واسطے سے تم سوال کرتے ہو اور اپنے رشتہ داروں کے بارے میں (قطع تعلق کرنے سے) پرہیز کرو کیونکہ خداوند عالم تمہارا نگہبان ہے۔ ۱ ",
        "یتیموں کے مال (جب وہ بالغ ہو جائیں ) انہیں دے دو اور (اپنے) برے مال (یتیموں کے) اچھے مال سے تبدیل نہ کرو اور ان کے مال اپنے مال کے ساتھ ملا کر یا تبدیل کرکے نہ کھاؤ کیونکہ یہ بہت بڑا گناہ ہے۔ ۲ ",
        "اور اگر تم کو اس بات کا ڈر ہو (کہ یتیم لڑکیوں سے شادی کی صورت میں ) ان سے انصاف نہ کر سکو گے تو (ان سے شادی کرنے سے صرف نظر کر لو) اور دوسری پاک عورتوں سے نکاح کرو دو یا تین یا چار بیویاں ا ور اگر تم کو ڈر ہو (کہ متعدد بیویوں کے بارے میں ) عدل ملحوظ نہ رکھ سکو گے تو پھر ایک ہی بیوی پر قناعت کرو اور یا جن عورتوں کے تم مالک ہو ان سے استفادہ کرو یہ طریقہ بہتر طور پر ظلم و ستم سے محفوظ رکھتا ہے۔ ۳ ",
        "اور عورتوں کا حق مہر ایک قرض سمجھتے ہوئے انہیں ادا کر دو اور اگر وہ راضی خوشی اس میں سے کوئی چیز تمہیں بخش دیں تو اسے حلال اور مناسب سمجھتے ہوئے استعمال کر لو۔ ۴ ",
        "اور اپنے اموال کہ جنہیں خدا نے تمہاری زندگی کا وسیلہ قرار دیا ہے انہیں بے وقوفوں کے ہاتھ میں نہ دے دو اور انہیں اس میں سے روزی دے دو اور انہیں لباس پہناؤ اور ان سے شائستہ طریقے سے گفتگو کرو۔ ۵ ",
        "اور یتیموں کو آزما کر دیکھو یہاں تک کہ جب (تم دیکھو کہ) وہ بلوغ کو پہنچ گئے ہیں تو اگر ان میں (کافی) رشد و شعور پاؤ تو ان کے اموال ان کے سپرد کرو اور ان کے بڑے ہونے سے پہلے ان کے اموال اسراف اور فضول خرچی کے طور پر نہ کھاؤ اور( سر پرستوں میں سے) جو شخص بے نیاز ہے وہ حق زحمت لینے سے اجتناب کرے اور جو شخص ضرورت مند ہے وہ شائستہ طریقے سے اور جو زحمت اس نے اٹھائی ہے اس کے مطابق اس میں سے کھائے اور جب ان کا مال انہیں دے دو تو اس ادائیگی پر گواہ بنا لو اگرچہ خدا محاسبہ کے لئے کافی ہے۔ ۶",
        "مردوں کے لئے اس میں سے جو کچھ ان کے والدین اور رشتہ دار چھوڑ جائیں حصہ ہے اور عورتوں کے لئے بھی جو ان کے والدین اور رشتہ دار چھوڑ جائیں حصہ ہے چاہے وہ مال کم ہو کہ زیادہ۔ یہ حصہ مقرر اور لازمی ہے۔ ۷ ",
        "اگر میراث کی تقسیم کے وقت رشتہ دار اور یتیم اور مسکین موجود ہوں تو اس مال میں سے کچھ تھوڑا بہت انہیں بھی دے دو اور ان سے اچھے طریقے سے بات کرو۔ ۸ ",
        "جو لوگ اس بات سے ڈرتے ہیں کہ اگر وہ اپنے بعد نا بالغ اولاد چھوڑ جائیں گے تو اس کا آنے والے دور میں کیا حشر ہو گا انہیں چاہئے کہ وہ یتیموں پر ظلم کرنے سے ڈریں اور خدا کی مخالفت سے بچیں اور یتیموں سے محبت اور نرمی سے گفتگو کریں۔ ۹ ",
        "جو لوگ یتیموں کا مال ظلم و ستم سے کھاتے ہیں وہ صرف آگ کھا رہے ہیں اور بہت جلد جلانے والی آگ میں جلیں گے۔ ۱۰ ",
        "خدا تم کو تمہاری اولاد کے بارے میں وصیت کرتا ہے کہ (میراث میں سے) ایک بیٹے کا دو بیٹیوں کے برابر حصہ ہے اگر تمہاری (دویا) دو سے زیادہ بیٹیاں ہوں تو میراث کی دو تہائی ان کے لئے ہے اور اگر ایک ہو تو اس کے لئے آدھی میراث ہے اور (مرنے والے کے) باپ اور ماں میں سے ہر ایک کے لئے چھٹا حصہ ہے اگر اس کی اولاد ہواور اگر اس کی اولاد نہ ہو اور صرف ماں باپ اس کی میراث لیں تو اس کی ماں کے لئے تیسرا حصہ ہے اور اگر اس کے بھائی موجود ہوں تو اس کی ماں چھٹا حصہ لے گی(اور باقی چھ میں سے پانچ حصے اس کے باپ کے لئے ہیں ) یہ سب کچھ اس وصیت پر عمل کر چکنے کے بعد ہے جو مرنے والا کر گیا ہے قرض ادا کرنے کے بعد تم نہیں جانتے کہ باپ اور ماؤں اور تمہاری اولاد میں سے کون تمہارے لئے زیادہ اچھا ہے یہ خدائی حکم ہے اور وہ دانا اور حکیم ہے ۱۱",
        "اور تمہارے لیے تمہاری بیویوں کی میراث میں سے اولاً آدھا ہے اگر ان کے ہاں اولاد نہ ہو اور اگر ان کی اولاد ہو تو ان کی وصیت اور قرض کی ادائیگی کے بعد چوتھا حصہ ہے اور تمہاری بیویوں کے لئے تمہاری میراث کا چوتھا حصہ ہے اگر تمہاری کوئی اولاد نہ ہو اور اگر تمہاری اولاد ہو تو ان کا تمہاری وصیت کی تکمیل اور قرض کی ادائیگی کے بعد آٹھواں حصہ ہے اور اگر کوئی ایسا شخص ہو کہ کلالہ (ایک بہن یا ایک بھائی) اس کی لے یا کوئی عورت ہے کہ جس کا ایک بھائی ایک بہن ہے تو ان میں سے ہر ایک کا چھٹا حصہ ہے (اگر بھائی اور بہنیں مادری ہوں )ا ور ایک سے زیادہ ہوں تو پھر وہ وصیت کو پورا کرنے اور قرض ادا کرنے کے بعد تیسرے حصہ میں برابر برابر شریک ہیں بشرطیکہ (وصیت کے طریقے اور قرض کا اقرار) انہیں نقصان نہ پہنچائے یہ خدا کی سفارش ہے اور وہ جاننے والا اور حکیم ہے۔ ۱۲ ",
        "یہ خدا کی( مقرر کی ہوئی) سرحدیں ہیں جو شخص اللہ اور اسکے پیغمبر کی اطاعت کرے۔ وہ اسے ایسی جنت کے باغوں میں بھیجے گا جس کے درختوں کے نیچے پانی کی نہریں جاری رہتی ہیں اور یہ لوگ ہمیشہ کیلئے اس میں رہیں گے اور یہ بڑی کامیابی ہے۔ ۱۳ ",
        "اور جو کوئی خدا اور اس کے رسول کی نا فرمانی کرے گا اور اس کی سرحدوں سے تجاوز کرے گا تو وہ اسے ایسی آگ میں ڈالے گا جس میں وہ ہمیشہ ہمیشہ رہے گا اور اس کے لئے ذلت آمیز سزا ہے۔ ۱۴",
        "اور تمہاری عورتوں میں سے جوزانی ہوں ان پر چار مسلمان مردوں کو گواہ کے طور پر طلب کرو اگر وہ گواہی دیں تو ان (عورتوں ) کو (اپنے) گھروں میں بند کر دو یہاں تک کہ وہ مر جائیں یا خدا ان کیلئے کوئی راستہ کھول دے۔ ۱۵ ",
        "اور وہ مرد اور عورتیں (جو شادی شدہ نہ ہوں ) اور یہ برا کام کر بیٹھیں انہیں تکلیف پہنچاؤ (ان پر حد جاری کرو) اور اگر سچ مچ توبہ کریں اور اپنی اصلاح کر لیں تو انہیں معاف کر دو کیونکہ خداوند عالم توبہ قبول کرنے والا اور مہربان ہے۔ ۱۶ ",
        "توبہ صرف ان لوگوں کے لئے ہے جو جہالت کی وجہ سے برا کام کرتے ہیں اور اس کے بعد جلدی سے توبہ کر لیتے ہیں خدا ایسے لوگوں کی توبہ قبول کرلیتا ہے اور وہ دانا و حکیم ہے۔ ۱۷ ",
        "اور برے کام کرنے والے لوگوں میں سے جب کسی کی موت کا وقت آ جاتا ہے تو وہ کہتا ہے کہ اب میں توبہ کرتا ہوں یہ توبہ نہیں ہے اور نہ ان کے لئے جو حالت کفر میں دنیا سے اٹھ جاتے ہیں یہ ایسے لوگ ہیں جن کے لئے ہم نے درد ناک عذاب تیار کر رکھا ہے۔ ۱۸ ",
        "اے ایمان والو ! تمہارے لیے حلال نہیں ہے کہ عورتوں سے سختی سے( اور انہیں تکلیف پہنچا کر) میراث لو اور جو کچھ (بطور حق مہر) انہیں دیا ہے اسے اپنی ملکیت بنانے کے لئے ان پر سختی نہ کرو مگر یہ کہ وہ کھلے بندوں برائی کریں۔ اور ان سے اچھا سلوک کرو اگرچہ تم ان سے کئی وجوہات کی وجہ سے نفرت و حقارت کرتے ہو (تو فورا علیحدگی کا پختہ ارادہ نہ کرو) کیونکہ اکثر اوقات تم کسی چیز کو نا پسند کرتے ہو اور خدا اس میں بہت زیادہ نیکی قرار دیتا ہے۔ ۱۹",
        "اگر تمہارا یہ ارادہ ہو کہ اپنی بیوی کی جگہ دوسری بیوی کا انتخاب کرو اور تم اسے( حق مہر کے طور پر) بہت زیادہ مال دے چکے ہو تو اس میں سے کوئی چیز بھی واپس نہ لو کیا تم عورتوں سے مہر واپس لینے کے لئے تہمت اور کھلے گناہ کا سہارا لیتے ہو۔ ۲۰ ",
        "اور تم کس طرح اسے واپس لے سکتے ہو جبکہ ایک دوسرے کے ساتھ تعلق اور پورا پورا میل ملاپ رکھتے ہو( چھوڑنے کے باوجود) وہ تم سے شادی کے وقت مضبوط وعدہ لے چکی ہیں۔ ۲۱ ",
        "اور ان عورتوں سے نکاح نہ کرو جن سے تمہارے باپ نکاح کر چکے ہیں مگر وہ ہو چکا ہے (اس حکم کے نازل ہونے سے پہلے) کیونکہ یہ کام برا باعث نفرت اور غلط ہے۔ ۲۲ ",
        "تم پر حرام کی گئی ہیں تمہاری مائیں ‘ تمہاری بیٹیاں، تمہاری بہنیں، تمہاری پھوپھیاں، تمہاری خالائیں، تمہاری بھتیجیاں، تمہاری بھانجیاں اور وہ مائیں جنہوں نے تمہیں دودھ پلایا ہے، تمہاری رضاعی بہنیں، تمہاری بیویوں کی مائیں اور تمہاری بیویوں کی وہ بیٹیاں جنہوں نے تمہاری گود میں پرورش پائی ہو اور جو ان بیویوں سے ہیں جن کے ساتھ تمہاری جنسی آمیزش رہی ہے اور اگر ان سے جنسی آمیزش نہیں رہی تو ان کی بیٹیاں تمہارے لیے ممنوع نہیں ہیں (اسی طرح) تمہارے ان بیٹوں کی بیویاں جو تمہاری نسل سے ہیں ( نہ کہ منہ بولے بیٹے) نیز( تم پر حرام ہے) یہ کہ دو بہنوں کو جمع کرو مگر وہ جو گذشتہ زمانے میں ہو چکا ہے خدا بخشنے والا اور مہربان ہے۔ ۲۳",
        "اور شوہر دار عورتیں (تم پر حرام ہیں ) مگر وہ کہ جن کے تم مالک بن گئے ہو یہ ایسے احکام ہیں جو خدا نے تم پر مقرر کیے ہیں ان (مذکورہ) عورتوں کے علاوہ باقی عورتیں تم پر حلال ہیں اور جنہیں اپنے مال کے ذریعے اپناؤبشرطیکہ تم پاک دامن رہو اور زنا سے بچو اور جن عورتوں سے متعہ کرو تو ان کا حق مہر جو تم پر واجب ہے ادا کرو اور تم پر اس کی نسبت کو ئی گناہ نہیں جس پر ایک دوسرے کے ساتھ مہر مقرر کرکے موافقت کر لویقیناً خدادانا و حکیم ہے۔ ۲۴ ",
        "اور جو لوگ (آزاد) پاک دامن عورتوں سے نکاہ کرنے کی استطاعت نہیں رکھتے وہ کنیزوں میں سے پاک دامن ایماندار عورتوں سے جو ان کی ملکیت میں ہیں نکاح کریں خدا تمہارے ایمان سے آگاہ ہے اور تم سب ایک ہی پیکر کے مختلف اجزا ہو اور ان (کنیزوں ) سے ان کے مالکوں کی اجازت سے نکاح کرو لیکن ان کا حق مہران ہی کو اس شرط کے ساتھ دو کہ وہ پاک دامن رہیں نہ یہ کہ وہ کھلے بندوں زنا کرتی پھریں اور نہ ڈھکے چھپے یار بنائیں ا ور جب وہ سہاگن ہوں اور پھر عفت کے منافی کام کریں تو ان کے لئے آزاد عورتوں سے آدھی سزا ہو گی (کنیزوں سے نکاح کرنے کی) یہ اجازت صرف ان لوگوں کے لئے ہے (جو جنسی تقاضوں کے حوالے سے) سخت تنگ ہوں اگر صبر و تحمل سے کام لو تو تمہارے لیے زیادہ بہتر ہے اور خدا بخشنے والا مہربان ہے۔ ۲۵ ",
        "خدا چاہتا ہے کہ(نیکی اور خوش قسمتی کی راہیں ) تمہارے لیے واضح کرے اور گزرے ہوئے لوگوں کے صحیح طریقوں اور سنتوں کی طرف تمہاری ہدایت و رہبری کرے اور تمہیں گناہوں سے پاک کرے اور خدا دانا و حکیم ہے۔ ۲۶",
        "اور خدا چاہتا ہے کہ تمہیں بخش دے لیکن جو لوگ شہوت کے غلام ہیں وہ چاہتے ہیں کہ تم بالکل منحرف ہو جاؤ ۲۷ ",
        "خدا چاہتا ہے کنیزوں سے نکاح اور اسی قسم کے دوسرے احکامات کے ذریعے تمہارے لیے کام کو آسان کر دے اور انسان کمزور پیدا ہوا ہے۔ ۲۸ ",
        "اے ایمان والو! ایک دوسرے کے مال باطل اور ناجائز طریقے سے نہ کھاؤ مگر یہ کہ ایسی تجارت ہو جو تمہاری رضا مندی سے کی جائے اور خود کشی نہ کرو۔ خدا تم پر مہربان ہے ۔ ۲۹ ",
        "اور جو شخص اس کام کو ازروئے ظلم کرے تو اسے ہم بہت جلد آگ میں ڈالیں گے اور یہ کام خداوند عالم کے لئے آسان ہے۔ ۳۰ ",
        "اگر تم ان گناہان کبیرہ سے جن سے تمہیں منع کیا گیا ہے بچوگے تو ہم تمہارے چھوٹے موٹے گناہوں کی پردہ پوشی کریں گے اور تمہیں نہایت عمدہ اور اچھی جگہ عنایت فرمائیں گے۔ ۳۱ ",
        "جو فضیلت خدا نے تم میں سے بعض کو بعض پر دی ہے اس کی تمنا اور آرزو نہ کرو ۔ مرد اس سے جو کسب و کوشش کرتے ہیں حصہ پا لیتے ہیں اور عورتیں جو کسب اور کوشش کرتی ہیں اس میں سے حصہ حاصل کرتی ہیں۔ اور خدا سے اس کے فضل کا سوال کرتے رہو اور وہ خدا ہر چیز کو جانتا ہے۔ ۳۲ ",
        "ہم نے ہر شخص کے لئے وارث قرار دیئے ہیں جو ماں باپ اور نزدیکیوں سے ورثہ پاتے ہیں نیز جن لوگوں نے تم سے عہد و پیمان باندھا ہے ان کا حصہ بھی انہیں دے دو خدا ہر چیز پر شاہد و ناظر ہے۔ ۳۳",
        "مرد عورتوں کے سر پرست اور خدمت گزار ہیں ان برتر یوں کی وجہ سے (جو نظام اجتماعی کے لحاظ سے) خدا تعالیٰ نے ایک کو دوسرے پر دی ہیں اور ان اخراجات کی بنا پر جو وہ اپنے مال سے (عورتوں کے لئے) کرتے ہیں اور نیک اور صالح عورتیں وہ ہیں جو متواضع اور منکسرالمزاج ہیں اور جو( اپنے شوہر کی) عدم موجودگی میں اس کے اسرار اور حقوق کی حفاظت کرتی ہیں ان حقوق کی وجہ سے جو خدا نے ان کو دیئے ہیں اور باقی رہیں وہ عورتیں جن کی مخالفت اور سر کشی کا تمہیں خوف ہے انہیں وعظ و نصیحت کرو اگر یہ اثر نہ کرے تو ان کے بستر سے دور رہو اور اگر یہ بھی کارگر نہ ہو اور انہیں کوئی راستہ اور طریقہ سختی کے سوا اپنی ذمہ داریوں پر آمادہ نہ کرے تو پھر انہیں خبر دار کرو اب اگر وہ تمہاری بات مان لیں تو ان پر سختی اور زیادتی نہ کرو (اور جان لو) کہ خدا بلند مرتبہ اور بزرگ ہے۔ ۳۴ ",
        "اور اگر تمہیں ان کے درمیان علیحدگی کا خوف ہو تو ایک نمائندہ شوہر کے خاندان سے اور ایک نمائندہ بیوی کے خاندان سے چن لو( تاکہ وہ یہ معاملہ حل کریں ) اب اگر یہ دونوں فیصلہ کرنے والے اصلاح کا ارادہ رکھتے ہوں تو خداوند عالم ان کی توفیق میں اضافہ فرمائے گا کیونکہ وہ دانا اور خبر دار ہے اور سب کی نیتوں سے بخوبی جانتا ہے۔ ۳۵ ",
        "اور خدا کی عبادت کرو اور کسی کو اس کا شریک نہ بناؤ اور ماں باپ سے نیکی کرو (اسی طرح) رشتہ داروں یتیموں، مسکینوں، نزدیکی اور دور کے پڑوسیوں، ساتھیوں اور خرچ نہ رکھنے والے مسافروں کے ساتھ اور ان غلاموں سے جن کے تم مالک ہو نیکی کرو کیونکہ خداوند عالم اس شخص کو جو تکبر اور گھمنڈ کرنے والا ہو (اور دوسروں کا حق ادا نہ کرے) دوست نہیں رکھتا۔ ۳۶ ",
        "وہ ایسے لوگ ہیں جو بخل کرتے ہیں اور لوگوں کو بھی بخل کرنے کی دعوت دیتے ہیں اور جو کچھ خداوند عالم نے اپنے فضل و کرم سے انہیں دیا ہے اسے چھپاتے ہیں اور ہم نے کافروں کے لئے ذلیل و خوار کرنے والا عذاب تیار کر رکھا ہے۔ ۳۷",
        "وہ ایسے لوگ ہیں جو اپنا مال لوگوں کو دکھانے کے لئے خرچ کرتے ہیں اور خدا اور آخرت کے دن پر ایمان نہیں رکھتے (کیونکہ شیطان ان کا دوست اور ساتھی ہے) اور جس کا ساتھی شیطان ہو اس نے برا ساتھی چنا ہوا ہے۔ ۳۸ ",
        "کیا ہی اچھا ہوتا اگر وہ خدا اور قیامت کے دن پر ایمان لے آتے اور خداوند عالم نے جو روزی انہیں عطا فرمائی ہے (اس میں سے) خرچ کرتے اور خدا تعالیٰ ان سے آگاہ ہے۔ ۳۹ ",
        "خداوند عالم کسی پر ذرہ برابر بھی ظلم نہیں کرتا اور اگر نیک کام ہو تو اسے کئی گنا کر دیتا ہے (اور اس کے بدلے) اجر عظیم دیتا ہے۔ ۴۰ ",
        "اس دن ان کی کیا حالت ہو گی جب ہم ہر امت میں سے ایک گواہ ان کے اعمال پر لائیں گے اور تجھے ان کا گواہ بنا کر لائیں گے۔ ۴۱ ",
        "اس دن وہ لوگ جنہوں نے کفر کیا ہے اور پیغمبر کی مخالفت کے لئے اٹھ کھڑے ہوئے یہ تمنا کریں گے کہ کیا ہی اچھا ہوتا کہ( وہ مٹی ہوتے اور) ان کی خاک زمین کی سطح سے ملی ہوتی اور وہ بالکل محو اور خاموش ہو جاتے اور اس دن خدا سے کوئی بات نہ چھپا سکیں گے ۔ ۴۲ ",
        "اے ایمان والو جب تم نشے میں ہو تو نماز کے قریب نہ جاؤ جب تک تم یہ نہ سمجھ سکو کہ تم کیا کہہ رہے ہو اور اسی طرح جب تم جنابت کی حالت میں ہو جب تک غسل نہ کر لو مگر یہ کہ عالم مسافرت میں ہو اب اگر تم بیمار یا مسافر ہو یا قضائے حاجت کی ہے اور یا عورتوں سے مباشرت کی ہے اور اس حالت میں تمہیں (وضو یا غسل کے لئے )پانی نہ ملے تو پاک مٹی سے تیمم کرو اس طرح سے کہ اپنے چہروں اور ہاتھوں کا اس سے مسح کرو خدا بخشنے والا اور مغفرت کرنے والا ہے۔ ۴۳ ",
        "کیا تو نے ان لوگوں کو نہیں دیکھا جنہیں (خدا کی) کتاب کا کچھ حصہ دیا گیا تھا اس سے اپنے لیے گمراہی خریدتے ہیں اور وہ یہ چاہتے ہیں کہ تم بھی گمراہ ہو جاؤ۔ ۴۴",
        "خدا تمہارے دشمنوں سے آگاہ ہے کافی ہے کہ خدا تمہارا ولی ہو اور کافی ہے کہ وہ تمہارا ناصر و مددگار ہو۔ ۴۵ ",
        "بعض یہودی تورات کے کچھ فقروں کو ان کے مقام سے بدل دیتے تھے اور یہ کہتے کہ ہم نے سنا اور مخالفت کی اور نیز کہتے کہ سنو کہ ہر گز نہ سنو اور(بطور طنز کہتے ’’راعنا‘‘ یعنی ) ہمیں بے وقوف بناؤ یہ اس لیے ہے تاکہ وہ اپنی زبان سے حقائق کو بدل ڈالیں اور دین خدا پر لعن و تشنیع کریں لیکن اگر وہ (اس ہٹ دھرمی اور اصرار کی بجائے) یہ کہتے کہ ہم نے سنا اور اطاعت کی اور ہماری بات کو سنو اور ہمیں مہلت دو (تاکہ ہم حقائق کی تہ کو پہنچ سکیں ) تو یہ بات ان کے نفع میں تھی اور حقیقت کے ساتھ ساز گار تھی لیکن خدا نے انہیں ان کے کفر کی وجہ سے اپنی رحمت سے محروم کر دیا اس لیے ان میں سے تھوڑے لوگوں کے سوا ایمان نہیں لائیں گے۔ ۴۶ ",
        "اے وہ لوگو!کہ جنہیں اللہ کی کتاب دی گئی ہے جو کچھ ہم نے(اپنے رسول پر) نازل کیا ہے اور جو ان نشانیوں سے ہم آہنگ بھی ہے جو تمہارے پاس ہیں ایمان لے آؤ اس سے پہلے کہ چہروں کو مسخ کر دیں اور پھر انہیں پشت کی طرف پھیر دیں یا انہیں اپنی رحمت سے دور کر دیں جیسا کہ ہم نے اصحاب سبت کو دور کر دیا تھا اور خدا کا فرمان ہر حالت میں روبہ عمل ہو کے رہتا ہے۔ ۴۷ ",
        "خدا کبھی مشرک کو نہیں بخشے گا اور اس سے نیچے جو کچھ ہے وہ جسے چاہے( بشرطیکہ وہ اہلیت رکھتا ہو) بخش دے گا اور جو کسی کو اللہ کا شریک بنائے وہ عظیم گناہ کا مرتکب ہوا ہے۔ ۴۸ ",
        "کیا تو نے انہیں نہیں دیکھا جو اپنی تعریفیں کرتے ہیں لیکن خدا جس کی چاہتا ہے تعریف کرتا ہے اور ان پر تھوڑا سا بھی ظلم نہیں ہو گا۔ ۴۹ ",
        "دیکھئے وہ کس طرح خدا پر جھوٹ باندھتے ہیں یہی واضح گناہ( اس کی سزا کے لئے) کافی ہے۔ ۵۰ ",
        "کیا تو نے ان لوگوں کو نہیں دیکھا جنہیں خدا کی کتاب کا کچھ حصہ دیا گیا ہے کہ وہ (اس کے باوجود) جبت و طاغوت (بت اور بت پرستوں ) پر ایمان رکھتے ہیں ا ور مشرکین سے کہتے ہیں کہ ہم ان لوگوں سے جو ایمان لا چکے ہیں زیادہ ہدایت یافتہ ہیں۔ ۵۱",
        "وہ ایسے لوگ ہیں خدا وند عالم نے جنہیں اپنی رحمت سے دور کر دیا ہے اور جسے خدا اپنی رحمت سے دور کر دے اس کا تجھے کوئی بھی مدد گار نہیں ملے گا۔ ۵۲ ",
        "کیا ان یہودیوں کا حکومت میں کوئی حصہ ہے حالانکہ اگر ایسا ہوتا تو وہ لوگوں کو ان کا کوئی حق نہ دیتے۔ ۵۳ ",
        "یا یہ کہ وہ لوگوں کے ساتھ (پیغمبر اور ان کے اہل بیت سے) اس کے بدلے میں جو خداوند عالم نے اپنے فضل و کرم سے انہیں مرحمت فرمایا ہے حسد کرتے ہیں (وہ کیوں حسد کرتے ہیں ) حالانکہ ہم نے آل ابراہیم کو (کہ یہودی بھی اسی خاندان سے ہیں ) کتاب و حکمت عطا کی اور انہیں ایک عظیم حکومت عطا کی۔ ۵۴ ",
        "ان میں سے ایک جماعت تو اس پر ایمان لے آئی لیکن ایک گروہ نے اس کے راستے میں رکاوٹ پیدا کر دی اور جہنم کی آگ کا بھڑکتا شعلہ ان کے لئے کافی ہے۔ ۵۵ ",
        "وہ لوگ جو ہماری آیتوں کا انکار کرتے ہیں عنقریب ہم انہیں آگ میں ڈال دیں گے جب ان کی جلد جل جائے گی ہم انہیں دوسری جلد دیں گے تاکہ وہ سزا کا مزہ چکھتے رہیں خدا تو انا، قادر اور حکیم ہے۔ ۵۶ ",
        "اور وہ لوگ جو ایمان لے آئے اور انہوں نے نیک عمل کیے وہ عنقریب باغات بہشت میں داخل ہوں گے جن کے درختوں کے نیچے نہریں جاری ہیں اور وہ ان میں ہمیشہ رہیں گے ان کے لئے پاکیزہ بیویاں ہوں گی اور انہیں ایسے گھنے سایوں میں لے جائیں گے جو منقطع نہ ہوں گے۔ ۵۷ ",
        "خداوند عالم تمہیں حکم دیتا ہے کہ امانتیں ان کے حق داروں کو پہنچا دو اور جب لوگوں کے درمیان فیصلہ کرنے لگو تو عدل کے مطابق فیصلہ کرو خدا تمہیں اچھی نصیحت اور وعظ کرتا ہے خدا سننے والاا ور جاننے والا ہے۔ ۵۸ ",
        "اے ایمان والو ! خدا کی اطاعت کرو اور رسول اور صاحبان امر کی اطاعت کرو اور جب کسی چیز میں جھگڑو تو اگر خدا اور آخرت پر ایمان رکھتے ہو تو اسے خدا اور پیغمبر کی طرف لوٹا دو یہ تمہارے لیے بہتر ہے اور اس کا انجام و اختتام بہت اچھا ہے۔ ۵۹",
        "کیا تو نے ان لوگوں کو نہیں دیکھا جو یہ گمان کرتے ہیں کہ وہ ان (کتب آسمانی) پر جو تم پر اور تم سے پہلے نازل ہوئی ہیں ایمان لے آئے ہیں لیکن وہ چاہتے ہیں کہ طاغوت اور حکام باطل سے فیصلہ کرائیں جبکہ انہیں حکم دیا گیا ہے کہ وہ طاغوت کا انکار کریں اور شیطان چاہتا ہے کہ انہیں بری طرح گمراہ کر دے ۔ ۶۰ ",
        "جب ان سے کہا جائے کہ جو خدا نے نازل کیا ہے اس کی طرف آؤ اور پیغمبر کی جانب آؤ تو تم دیکھو گے کہ منافق تمہاری دعوت قبول کرنے سے رو گردانی کرتے ہیں۔ ۶۱ ",
        "جب وہ اپنے اعمالوں کی وجہ سے کسی مصیبت میں پھنس جاتے ہیں تو پھر کیوں تمہارے پاس آ کر قسم کھاتے ہیں کہ( ہمارا مقصد دوسروں کے پاس فیصلہ لے جانے سے) نیکی کرنے (اور طرفین نزاع میں ) موافقت کروانے کے علاوہ کچھ نہیں تھا۔ ۶۲ ",
        "وہ ایسے لوگ ہیں کہ جو کچھ ان کے دل میں ہے خدا اسے جانتا ہے انہیں (سزا دینے سے) نظر انداز کرو اور انہیں وعظ و نصیحت کرو اور عمدہ بیان کے ساتھ ان کے اعمال ان کے گوش گزار کرو۔ ۶۳ ",
        "ہم نے کوئی پیغمبر نہیں بھیجا مگر اس لیے کہ حکم خدا سے اس کی اطاعت کی جائے اگر یہ مخالفت کرنے والے جو اپنے آپ پر ظلم کرتے ہیں آپ کے پاس آتے اور خدا سے مغفرت مانگتے اور پیغمبر بھی ان کے لئے استغفار کرتے تو وہ خداوند عالم کو توبہ قبول کرنے والا اور مہربان پاتے۔ ۶۴ ",
        "تیرے پروردگار کی قسم وہ مومن نہیں ہو سکتے مگر یہ کہ وہ اپنے اختلافات میں آپ کو حکم اور فیصلہ کرنے والا مانیں اور پھر آپ کے فیصلہ پر اپنے دل میں کوئی ناراضگی محسوس نہ کریں بلکہ اسے مکمل طور پر تسلیم کر لیں۔ ۶۵",
        "اگر انہیں بھی ہم حکم دیتے کہ ایک دوسرے کو قتل کریں یا اپنے وطن سے نکل جائیں تو بہت تھوڑے لوگ اس پر عمل کرتے اور اگر وہ ان نصیحتوں پر چلتے تو ان کے فائدہ میں تھا کیونکہ ایسا کرنا ان کے ایمان کی تقویت کا سبب بنتا۔ ۶۶ ",
        "اور اس صورت میں ہم انہیں اپنی طرف سے بہت بڑی جزا اور ثواب عطا فرماتے۔ ۶۷ ",
        "اور انہیں صراط مستقیم کی ہدایت کرتے۔ ۶۸ ",
        "جو شخص خدا اور رسول کی اطاعت کرے تو وہ (قیامت کے دن) ایسے لوگوں کا ساتھی ہو گا جن پر خدا نے اپنی نعمت تمام کر دی ہے اور وہ انبیاء، صدیقین، شہداء اور صالحین میں سے ہیں اور وہ بہترین رفیق ہیں۔ ۶۹ ",
        "یہ خداوند عالم کا فضل و کرم ہے اور یہ بات کافی ہے کہ وہ(بندوں کے نیتوں اور اعمال سے) آگاہ ہے۔ ۷۰ ",
        "اے ایمان والو! اپنی پوری طرح احتیاط کرو اور دستے دستے (ہو کر) نکلو یا سب اکٹھے نکلو ۷۱ ",
        "تمہارے درمیان کچھ (منافق) لوگ ہیں کہ وہ خود بھی کاہل ہیں اور دوسروں کو بھی سست بناتے ہیں اگر کوئی مصیبت آ پہنچے تو ہ کہتے ہیں کہ خدا نے ہم پر احسان کیا کہ ہم مجاہدین کے ساتھ نہیں تھے کہ ہم اس (مصیبت) کو دیکھتے۔ ۷۲ ",
        "اگر کوئی مال غنیمت تمہیں مل جائے تو ٹھیک حالانکہ تم میں اور ان میں کوئی مودت و دوستی نہیں پھر بھی وہ بالکل اس طرح سے کہتے ہیں کاش ہم بھی ان کے ساتھ ہوتے اور نجات اور عظیم کامیابی سے ہمکنار ہوتے۔ ۷۳ ",
        "وہ لوگ جنہوں نے دنیا کی زندگی آخرت کے بدلے بیچی ہے انہیں چاہئے کہ خدا کی راہ میں جنگ کریں اور جو شخص راہ خدا میں جنگ کرے اور قتل ہو جائے یا غالب آ جائے تو ہم اسے اجر عظیم دیں گے۔ ۷۴",
        "کیوں تم خدا کی راہ میں ان مردوں، عورتوں اور بچوں کے لئے کہ( جو ستمگروں کے ہاتھوں ) کمزور کر دیئے گئے ہیں جنگ نہیں کرتے وہ (ستم زدہ) افراد جو کہتے ہیں کہ خدایا ہمیں اس شہر (مکہ) سے نکال لے جہاں کے رہنے والے ظالم ہیں اور ہمارے لیے اپنی طرف سے ایک سر پرست بھیج اور ہمارے لیے اپنی طرف سے کوئی یارو مددگار بھیج۔ ۷۵ ",
        "جو صاحب ایمان ہیں وہ راہ خدا میں جنگ کرتے ہیں اور جو کافر ہیں وہ طاغوت( اور فسادی لوگوں ) کی راہ میں لڑتے ہیں لہٰذا تم ان شیطان کے دوستوں سے جنگ کرو (اور ان سے ڈرو نہیں ) کیونکہ شیطان کا مکرو فریب (اس کی طاقت کی طرح) ضعیف و کمزور ہے۔ ۷۶ ",
        "کیا تم نے ان لوگوں کو نہیں دیکھا جنہیں (مکہ میں ) کہا گیا کہ (وقتی طور پر) جہاد سے دستبردار ہو جاؤ اور نماز قائم کرو اور زکوۃ ادا کرو (مگر وہ اس حکم سے رنجیدہ اور غیر مطمئن تھے) لیکن جس وقت (مدینہ میں ) انہیں جہاد کا حکم دیا گیا تو ان میں سے ایک گروہ لوگوں سے ایسے ڈرتا تھا جس طرح خدا سے ڈرتے ہیں بلکہ اس سے بھی زیادہ وہ کہنے لگے پروردگار ! تو نے ہم پر جہاد کیوں فرض کیا ہے کیوں یہ حکم دینے میں تاخیر نہیں کی ان سے کہہ دو زندگانی دنیا کا سر مایہ نا چیز اور کم تر ہے اور جو پرہیز گار ہو اس کی آخرت بہتر ہے اور تم پر چھوٹے سے چھوٹا ظلم بھی نہیں ہو گا۔ ۷۷ ",
        "تم جہاں کہیں بھی رہو موت تمہیں پا لے گی اگرچہ محکم برجوں میں جا رہو اور اگر انہیں (منافقین کو) حسنہ (اور کامیابی) حاصل ہو تو کہتے ہیں کہ یہ خدا کی طرف سے ہے اور سیئہ (اور شکست) سے دو چار ہوں تو کہتے ہیں یہ تمہاری طرف سے ہے کہہ دو کہ سب اللہ کی طرف سے ہیں پس یہ گروہ کیوں تیار نہیں ہوتا کہ حقائق کا ادراک کرے۔ ۷۸ ",
        "جو نیکیاں تجھ پر پہنچتی ہیں وہ خدا کی طرف سے ہیں اور جو برائی تجھے پہنچتی ہے وہ خود تیری طرف سے ہے اور ہم نے تجھے لوگوں کے لئے رسول بنا کر بھیجا ہے اور اس بارے میں خدا کی گواہی کافی ہے ۔ ۷۹",
        "جس شخص نے پیغمبر کی اطاعت کی اس نے خدا کی اطاعت کی اور جو رو گردانی کرے تو تم اسکے جواب دہ نہیں ہو۔ ۸۰ ",
        "وہ تیرے سامنے کہتے ہیں کہ ہم فرمانبردار ہیں لیکن جب وہ تمہاری بزم سے باہر جاتے ہیں تو ان میں ایک گروہ تمہاری گفتگو کے بر خلاف رات کو خفیہ میٹنگیں تشکیل دیتا ہے جو کچھ وہ ان میٹنگوں میں کہتے ہیں خدا اسے لکھتا ہے ان کی پرواہ نہ کرو ۔اور خدا پر توکل کرو اور کافی ہے کہ وہ تمہارا مددگار اور حفاظت کرنے والا ہو۔ ۸۱ ",
        "کیا قرآن میں غورو فکر نہیں کرتے کہ اگر وہ غیر خدا کی طرف سے ہوتا تو اس میں وہ بہت سے اختلافات پاتے۔ ۸۲ ",
        "اور جب کامیابی یا شکست کی خبر انہیں ملے تو وہ(تحقیق کیے بغیر) اسے مشہور کر دیتے ہیں لیکن اگر وہ پیغمبر اور صاحبان امر کی طرف (جو تشخیص کی کافی اہلیت و قدرت رکھتے ہیں ) پلٹا دیں تو وہ مسائل کی تہہ سے آگاہ ہو جائیں ا ور خدا کا فضل اور رحمت شامل حال نہ ہوتی تو سوائے قلیل گروہ کے سب کے سب شیطان کی پیروی کرنے لگتے۔ ۸۳ ",
        "راہ خدا میں جنگ کرو تم صرف اپنی ذمہ داری کے جواب دہ ہو اور مومنین کو( اس کام کا) شو ق دلاؤ امید ہے کہ خدا کافروں کی قوت کو روک دے (چاہے تم اکیلے ہی میدان میں چلے جاؤ) خدا کی قدرت بہت زیادہ ہے اور اس کی سزا درد ناک ہے۔ ۸۴ ",
        "جو شخص نیک کام کی تحریک دے اس میں سے اس کا حصہ ہو گا اور جو برے کام کے لئے ابھارے گا تو اس میں سے (بھی) اسے حصہ ملے گا۔ اور خدا ہر چیز کا حساب کرتا اور اسے محفوظ رکھتا ہے۔ ۸۵ ",
        "جس وقت کوئی شخص تمہیں تحیہ (اور سلام) کہے تو اس کا جواب بہتر انداز سے دو یا (کم از کم) اسی طرح کا جواب دو خدا ہر چیز کا حساب رکھتا ہے۔ ۸۶",
        "وہ خدا جس کے علاوہ کوئی معبود نہیں تم سب کو یقینی طور پر قیامت کے دن کہ جس میں کوئی شک نہیں جمع کرے گا اور کون ہے جو خدا سے زیادہ سچا ہو۔ ۸۷ ",
        "منافقین کے بارے میں تم دو گروہ کیوں ہو گئے ہو کچھ ان سے جنگ کرنے کو ممنوع اور کچھ جائز سمجھتے ہو حالانکہ خدا نے ان کے اعمال کی بنا پر ان کے افکار پلٹ کر رکھ دیئے ہیں کیا تم چاہتے ہو ایسے اشخاص کو جنہیں خدا نے (ان کے برے اعمال کی وجہ سے) گمراہ رکھا ہے ۔ ۸۸ ",
        "یہ چاہتے ہیں کہ تم بھی ان کی طرح کا فر ہو جاؤ اور پھر وہ اور تم ایک دوسرے کے برابر ہو جاؤ ۔پس ان میں سے کسی کو اپنا دوست نہ بناؤ ۔مگر یہ کہ( وہ توبہ کریں اور) خدا کی راہ میں ہجرت کریں لیکن وہ لوگ جو کام سے منہ موڑ لیں (اور تمہارے خلاف اقدامات جاری رکھیں ) انہیں جہاں پاؤ قید کر لو اور (اگر ضروری ہو تو) انہیں قتل کر دو اور ان میں سے کسی کو دوست اور مدد گار نہ بناؤ۔ ۸۹ ",
        "مگر وہ لوگ جنہوں نے تمہارے ہم پیمان لوگوں سے عہد و پیمان باندھا ہے یا وہ جو تمہاری طرف آتے ہیں اور تم سے جنگ کرنے یا اپنی قوم سے جنگ کرنے سے عاجز ہیں (نہ تم سے جنگ کرنا چاہتے ہیں ا ور نہ اپنی قوم سے لڑنے کی طاقت رکھتے ہیں ) اور اگر خدا چاہے تو انہیں تم پر مسلط کر دے تاکہ وہ تم سے جنگ کریں (اب جبکہ) انہوں نے صلح کی پیشکش کی ہے تو خدا تمہیں اجازت نہیں دیتا کہ ان سے تعرض کرو۔ ۹۰ ",
        "بہت جلد تم کچھ ایسے لوگوں سے ملو گے جو چاہتے ہیں کہ تمہاری طرف سے بھی امان میں ہوں اور اپنی قوم کی طرف سے بھی مامون ہوں (یہ مشرک ہیں لہٰذاجو تمہارے سامنے ایمان کا دعویٰ کرتے ہیں ) لیکن جس وقت وہ فتنہ اور بت پرستی کی طرف پلٹ جاتے ہیں تو وہ سر کے بل اس میں ڈوب جاتے ہیں اگر وہ تم سے الجھنے سے کنارہ کش نہ ہوئے اور انہوں نے صلح کی پیش کش نہ کی اور تم سے دستبردار نہ ہوئے تو انہیں جہاں کہیں پاؤ قید کر لو (یا) انہیں قتل کر دو اور یہ وہ لوگ ہیں کہ جن پر ہم نے تمہارا واضح تسلط قرار دیا ہے۔ ۹۱",
        "کسی صاحب ایمان فرد کو یہ حق نہیں پہنچتا کہ وہ کسی صاحب ایمان کو قتل کرے مگر یہ کہ یہ کام غلطی اور اشتباہ میں اس سے سر زد ہو جائے اور پھر جس نے کسی مومن کو غلطی سے قتل کیا ہے اسے چاہئے کہ وہ ایک غلام آزاد کرے اور خون بہا مقتول کے گھر والوں کو دے مگر یہ کہ وہ خون بہا بخش دیں اور اگر مقتول ایسے گروہ سے ہے جو تمہارے دشمن ہیں (اور کافر ہیں ) لیکن قاتل خود مومن تھا تو چاہئے (کہ صرف) ایک غلام آزاد کرے (اور خون بہا ادا کرنا ضروری نہیں ہے) اور اگر ایسے گروہ میں سے ہے جن کے ساتھ تمہارا معاہدہ ہو چکا ہے تو چاہئے کہ اس کا خون بہا اس کے اہل خانہ کو دے اور ایک غلام (بھی) آزاد کرے اور جو شخص (غلام کے آزاد کرنے پر)دسترس نہیں رکھتا،وہ دو ماہ مسلسل روزے رکھے۔ یہ(ایک قسم کی تخفیف اور) اللہ کے حضور توبہ ہے اور خدادانا و حکیم ہے۔ ۹۲ ",
        "اور جو شخص کسی صاحب ایمان کو جان بوجھ کر قتل کر دے تو اس کی سزا جہنم ہے کہ جس میں وہ ہمیشہ کے لیے رہے گا اور خدا اس پر غضب نازل کرتا ہے اور اسے اپنی رحمت سے محروم کر دیتا ہے اور اس کے لئے اس نے عذاب عظیم مہیا کر رکھا ہے۔ ۹۳ ",
        "اے ایمان لانے والو! جس وقت تم راہ خدا میں قدم اٹھاتے ہو (اور جہاد کے لیے آمادہ سفر ہوتے ہو) تو تحقیق کرو اور اس شخص کو جو صلح اور اسلام کا اظہار کرتا ہے اسے (فقط اس بنا پر) یہ نہ کہو کہ تو مسلمان (مومن) نہیں کہ دنیائے نا پائیدار کا سرمایہ (اور مال غنیمت) حاصل کر سکو۔ کیونکہ خدا کے ہاں (تمہارے لیے) بڑی بڑی غنیمتیں موجود ہیں تم پہلے ایسے ہی تھے اور خد انے تم پر احسان کیا( اور تمہاری ہدایت کی) اس بنا پر (اس عظیم شکرانے کے طور پر) تحقیق کرو ،جو کچھ تم عمل کرتے ہو خدا اس سے آ گاہ ہے۔ ۹۴",
        "وہ صاحب ایمان جو بغیر بیماری اور تکلیف کے جہاد سے دستبردار ہو گئے اور وہ مجاہد جنہوں نے اپنے مال اور جان کے ذریعے جہاد میں حصہ لیا برابر نہیں ہیں۔ خدا نے ان مجاہدین کو جنہوں نے اپنی جان اور مال سے جہاد کیا ہے بیٹھ رہنے والوں پر فضیلت اور برتری دی ہے ان دونوں گروہوں میں سے ایک کو (ان کے نیک اعمال پر) خدا نیک جزا کا وعدہ کرتا ہے اور مجاہدین کو بیٹھ رہنے والوں پر فضیلت اور اجر عظیم بخشتا ہے۔ ۹۵ ",
        "خدا کی طرف سے (اہم) درجات اور بخشش و رحمت (انہیں نصیب ہو گی) اور (اگر ان سے کچھ لغزشیں ہوئی ہیں ) تو خدا بخشنے والاا ور مہربان ہے۔ ۹۶ ",
        "وہ لوگ کہ جن کی روح (قابض ارواح) فرشتوں نے قبض کی جب کہ وہ اپنے اوپر ظلم کر چکے تھے اور ان سے کہا کہ تم کس حالت میں تھے (اور مسلمان ہونے کے باوجود کفار کی صف میں کیوں جا کھڑے ہوئے) تو انہوں نے کہا کہ ہم اپنی سر زمین پر انتشار اور دباؤ میں تھے تو ان (فرشتوں ) نے کہا تو کیا خدا کی زمین وسیع نہ تھی کہ تم ہجرت کر جاتے پس ان (کے پاس کوئی عذرومعذرت نہیں تھی اور ان) کے رہنے کی جگہ جہنم ہے اور ان کا انجام برا ہے۔ ۹۷ ",
        "مگر ایسے مرد، عورتیں اور بچے جو واقعاً دباؤ اور جبر کا شکار تھے کہ جن کے پاس (اس آلودہ ماحول سے نجات پانے کے لئے) نہ کوئی چارہ تھا اور نہ کوئی راہ۔ ۹۸ ",
        "ممکن ہے خدا انہیں عفو کے قابل قرار دے اور خدا معاف کرنیو الا اور بخشنے والا ہے۔ ۹۹ ",
        "اور جو شخص راہ خدا میں ہجرت کرے گا وہ زمین میں بہت سے اور وسیع امن کے خطے پا لے گا اور جو شخص اپنے شہر سے خدا اور اس کے رسول کی طرف ہجرت کرے پھر اسے موت آ جائے تو اس کا اجر و ثواب خدا پر ہے اور خدا بخشنے والا اور مہربان ہے۔ ۱۰۰ ",
        "اور جس وقت سفر کرو تو تم پر کوئی گناہ نہیں کہ نماز میں قصر کرو ‘ اگر تمہیں کافروں کے فتنے کا ڈر ہو، کیونکہ کافر تمہارے واضح دشمن ہیں۔ ۱۰۱",
        "اور جس وقت تم ان کے درمیان ہو (اور میدان جنگ میں ) ان کے لئے نماز قائم کرو ان میں سے ایک دستہ تمہارے ساتھ (نماز کے لیے) کھڑا ہو جائے گا۔ ایسے لوگ اپنے ہتھیار اپنے پاس رکھیں اور جب سجدہ کریں (اور نماز کو ختم کریں ) تو تمہارے پیچھے سے ہٹ کر (میدان جنگ) کی طرف پلٹ جائیں ا ور دوسرا گروہ جس نے نماز نہیں پڑھی (اور وہ جنگ میں مشغول تھا) آ کر تمہارے ساتھ نماز پڑھے اور یہ لوگ (بھی) وسائل دفاع اور اپنے ہتھیار اپنے ساتھ (حالت نماز میں ) اٹھائے رکھیں (کیونکہ) کفار یہی چاہتے ہیں کہ تم اپنے ہتھیاروں اور مال و متاع سے غافل ہو جاؤ اور وہ اچانک تم پر حملہ کر دیں اور اگر بارش کی وجہ سے تم تکلیف میں ہو یا بیمار (اور مجروح) ہو تو کوئی حرج نہیں کہ تم اپنے ہتھیار زمین پر رکھ دو لیکن دفاعی وسائل (مثلاً زرہ اور خود) پہنے رکھو خدا نے کافروں کے لئے ذلیل و خوار کرنے والا عذاب تیار کر رکھا ہے۔ ۱۰۲ ",
        "اور جب نماز ختم کر لو تو خدا کو کھڑے ہوئے، بیٹھے ہوئے اور پہلو پر لیٹے ہوئے یاد کرو اور جس وقت تمہیں اطمینان ہو جائے (اور خوف کی کیفیت ختم ہو جائے) تو نماز کو (معمول کے مطابق) انجام دو کیونکہ نماز مومنین کے لیے ثابت اور معین فریضہ ہے۔ ۱۰۳ ",
        "اور دشمن کا تعاقب کرنے میں سستی نہ کرو (کیونکہ) اگر تمہیں دردو رنج پہنچتا ہے تو انہیں بھی تمہاری طرح رنج و تکلیف کا سامنا کرنا پڑتاہے لیکن تم (پھر بھی) خدا سے امید رکھتے ہو اور وہ نہیں رکھتے اور خدا دانا اور حکیم ہے ۔ ۱۰۴ ",
        "ہم نے یہ کتاب تم پر حق کے ساتھ نازل کی تاکہ اس کے ساتھ جو خدا نے تجھے علم دیا ہے لوگوں کے درمیان فیصلہ کرو اور خیانت کرنے والوں کے حامی نہ بنو۔ ۱۰۵",
        "اور خدا سے مغفرت طلب کرو کہ خدا بخشنے والا اور مہربان ہے۔ ۱۰۶ ",
        "اور جنہوں نے اپنے آپ سے خیانت کی ہے ان کا دفاع نہ کرو، کیونکہ خدا خیانت کرنے والے گنہ گاروں کو دوست نہیں رکھتا۔ ۱۰۷ ",
        "وہ اپنے برے کاموں کو لوگوں سے چھپاتے ہیں لیکن خدا سے نہیں چھپاتے اور رات کی مجالس میں ایسی باتیں کرتے تھے جن سے خدا راضی نہ تھا خدا ان کیساتھ تھا اور وہ جو عمل کرتے ہیں خدا اس پر محیط ہے۔ ۱۰۸ ",
        "جی ہاں ! تم تو وہی ہو جنہوں نے اس جہان کی زندگی میں ان کو بچایا(اور ان کا دفاع کیا) لیکن کون ہے جو خدا کے سامنے قیامت کے دن ان کا دفاع کرے گا یا کون ہے جو ان کا وکیل اور حامی ہو گا۔ ۱۰۹ ",
        "جو شخص کوئی برا کام کرے یا اپنے اوپر ظلم کرے پھر خدا سے مغفرت طلب کرے تو وہ خدا کو بخشنے والا اور مہربان پائے گا۔ ۱۱۰ ",
        "اور جو کسی گناہ کا مرتکب ہوتا ہے وہ اپنے آپ کو نقصان پہنچاتا ہے اور خدا دانا و حکیم ہے۔ ۱۱۱ ",
        "جو شخص غلطی یا گناہ کا مرتکب ہو پھر بے گناہ پر الزام دھرے اس نے بہتان اور واضح گناہ کا بوجھ اپنے کندھوں پر لاد لیا ہے۔ ۱۱۲ ",
        "اگرخدا کا فضل اور اس کی رحمت تمہارے شامل حال نہ ہوتی تو ان میں سے ایک گروہ پختہ ارادہ کر چکا تھا کہ وہ تمہیں گمراہ کر دے لیکن وہ اپنے سوا کسی کو گمراہ نہیں کر سکتے اور وہ تمہیں کوئی نقصان نہیں پہنچا سکتے اور خدا نے کتاب و حکمت تم پر نازل کی اور تمہیں اس چیز کی تعلیم دی جو تم نہیں جانتے تھے اور تم پر خدا کا عظیم فضل تھا۔ ۱۱۳",
        "ان کی بہت سی سر گوشیوں (اور خفیہ میٹنگوں ) میں خیر و سود مندی نہیں ہے مگر یہ کہ کوئی شخص (اس طریقے سے) دوسروں کی مدد، کوئی نیک کام یا لوگوں کے درمیان اصلاح کی کوشش کرے اور جو شخص رضائے الٰہی کے لئے یہ سب کچھ کرے تو اسے ہم عظیم اجر دیں گے۔ ۱۱۴ ",
        "جو شخص حق واضح ہو جانے کے بعد رسول کی مخالفت کرے اور راہ مومنین کے علاوہ کسی راستے کی پیروی کرے تو ہم اسے اسی راہ پر لیے جاتے ہیں جس پر وہ جا رہا ہے اور اسے دوزخ میں داخل کریں گے اور وہ برا ٹھکانا ہے۔ ۱۱۵ ",
        "خدا اپنے ساتھ کیے جانے والے شرک کو نہیں بخشتا (لیکن) اس سے کم تر کو جسے چاہے( اور مناسب سمجھے) بخش دیتا ہے اور جو شخص خدا کے لئے شریک کا قائل ہو، وہ دور کی گمراہی میں جا پڑا ہے۔ ۱۱۶ ",
        "وہ خدا کو چھوڑ کر صرف بتوں کو پکارتے ہیں جن کا کوئی اثر نہیں اور (یا) وہ صرف سر کش اور تباہ کار شیطان کو پکارتے ہیں۔ ۱۱۷ ",
        "خدا نے اسے اپنی رحمت سے دور کر دیا ہے اور اس نے کہا ہے کہ میں تیرے بندوں سے ایک معین مقدار لے کر رہوں گا۔ ۱۱۸ ",
        "اور میں انہیں گمراہ کروں گا اور آرزوؤں اور تمناؤں کے حصول میں سر گرم رکھوں گا اور انہیں حکم دوں گا کہ وہ (بے ہودہ اور فضول کام انجام دیں ا ور) چوپایوں کے کان چیر دیں اور خدا کی (پاک) خلقت کو خراب کر دیں (فطرت توحید کو شرک آلود کر دیں )ا ور وہ لوگ جنہوں نے خدا کی بجائے شیطان کو اپنا ولی چنا ہے انہوں نے واضح نقصان کیا ہے۔ ۱۱۹ ",
        "شیطان ان سے (جھوٹے) وعدے کرتا ہے اور انہیں آرزوؤں میں سر گرم رکھتا ہے اور مکرو فریب کے سوا انہیں کوئی وعد ہ نہیں دیتا۔ ۱۲۰ ",
        "(شیطان کے) ان (پیروکاروں ) کے رہنے کی جگہ جہنم ہے اور ان کے لئے کوئی راہ فرار نہیں ہے۔ ۱۲۱",
        "اور وہ لوگ جو ایمان لائے ہیں اور انہوں نے نیک کام سر انجام دیئے ہم انہیں عنقریب ان باغات بہشت میں داخل کریں گے جن کے نیچے نہریں بہتی ہیں وہ ہمیشہ کے لئے ان میں رہیں گے اللہ تم سے سچا وعدہ کرتا ہے اور کون ہے جو قول اور اپنے وعدوں میں اللہ سے زیادہ سچا ہو۔ ۱۲۲ ",
        "تمہاری اور اہل کتاب کی آزروؤں سے (فضیلت و برتری) نہیں ہوتی، جو شخص برا عمل کرے گا اسے سزا دی جائے گی اور وہ خدا کے علاوہ کسی کو اپنا ولی و یاور نہیں پائے گا۔ ۱۲۳ ",
        "اور جو شخص اعمال صالح میں سے کچھ انجام دے چاہے مرد ہو یا عورت اگر وہ ایمان رکھتا ہے تو ایسے لوگ بہشت میں داخل ہوں گے اور ان پر تھوڑا سا ظلم بھی نہیں ہو گا۔ ۱۲۴ ",
        "جو اپنے آپ کو خد اکے سپرد کر دے اس سے بہتر کس کا دین ہے اور پھر جو نیکو کار بھی ہو اور ابراہیم کے خالص اور پاک دین کا پیرو ہو اور خدا نے ابراہیم کو اپنی د وستی کے لئے منتخب کر لیا ہے۔ ۱۲۵ ",
        "جو کچھ آسمانوں اور زمین میں ہے وہ سب خدا کا ہے اور خدا ہر چیز پر محیط ہے ۱۲۶ ",
        "تجھ سے عورتوں کے بارے میں سوال کرتے ہیں۔ کہہ دو کہ خدا اس بارے میں تمہیں جواب دیتا ہے اور جو کچھ قرآن میں یتیم عورتوں کے متعلق جن کے حقوق تم ادا نہیں کرتے اور ان سے شادی کر لینا چاہتے ہیں اور اسی طرح چھوٹے بچوں اور ناتوانوں کے متعلق تمہارے لیے بیان ہوا ہے (اس سلسلے میں خدا کی کچھ وصیتیں ہیں اور خدا یہ بھی سفارش کرتا ہے) کہ یتیموں کے ساتھ عادلانہ برتاؤ کرو اور جو نیکیاں تم انجام دیتے ہو خدا ان سے آگاہ ہے( اور وہ تمہیں ان کا مناسب بدلہ دے گا)۔ ۱۲۷",
        "اور اگر کوئی عورت اپنے شوہر کے بارے میں اس بات سے خوفزدہ ہو کہ وہ سر کشی یا اعراض کا مرتکب ہو گا تو کوئی حرج نہیں کہ وہ آپس میں صلح کریں اور صلح بہتر ہے اگرچہ یہ لوگ (حب ذات کی فطرت کے مطابق ایسے مواقع پر) بخل سے کام لیتے ہیں ا ور اگر نیکی کرو اور پرہیزگاری اختیار کرو (اور صلح کی وجہ سے در گذر کر دو) تو خدا اس سے آ گاہ ہے جو کچھ تم انجام دیتے ہو (اور وہ تمہیں مناسب جزا دے گا) ۱۲۸ ",
        "اور تم ہر گز یہ استطاعت نہیں رکھتے کہ (دلی محبت کے اعتبار سے) عورتوں کے درمیان عدالت کر سکو چاہے جتنی بھی کوشش کرو لیکن اپنا میلان بالکل ایک طرف نہ رکھو اور دوسری کو معلق نہ چھوڑ دو اور اگر اصلاح اور پرہیزگاری کی راہ اختیار کرو تو خدا بخشنے والا مہربان ہے۔ ۱۲۹ ",
        "اور اگر (صلح صفائی کی کوئی صورت نہ ہو اور) ایک دوسرے سے جدا ہو جائیں تو خدا وند عالم ان میں سے ہر ایک کو اپنے فضل و کرم سے مطمئن کر دے گا اور خدا صاحب فضل و کرم اور حکیم ہے۔ ۱۳۰ ",
        "جوکچھ آسمانوں اور زمین میں ہے‘ اللہ کاہے اورجنہیں تم سے پہلے کتاب دی گئی اور تمہیں ہم نے وصیت کی کہ خدا (کی نافرمانی) سے ڈرو اور پرہیز کرو اور اگر کافر ہو جاؤ تو (خدا کا کوئی نقصان نہیں کیونکہ) جو کچھ آسمانوں اور زمین میں ہے اللہ کا مال ہے اور خدا بے نیا ز ہے اور لائق تعریف ہے۔ ۱۳۱ ",
        "اور جو کچھ آسمانوں ا ور زمین میں ہے خدا کے لئے ہے اور خدا ان کی حفاظت اور نگہبانی کے لئے کافی ہے۔ ۱۳۲ ",
        "اے لوگو ! اگر وہ چاہے تو تمہیں یہاں سے لے جائے اور تمہاری جگہ دوسرے لوگوں کو لے آئے اور خدا اس کام کی طاقت و قدرت رکھتا ہے۔ ۱۳۳ ",
        "جو لوگ دنیا کی جزا اور سزا چاہتے ہیں (اور معنوی اور اخروی نتائج کے طلبگار نہیں وہ غلط فہمی میں مبتلا ہیں کیونکہ) خدا کے پاس تو دنیا و آخرت دونوں کی جزا و ثواب ہے اور وہ سننے اور دیکھنے والا ہے۔ ۱۳۴",
        "اے ایمان والو ! مکمل طور پر عدالت کے ساتھ قیام کرو خدا کے لئے گواہی دو اگرچہ یہ خود تمہارے لیے یا تمہارے والدین کے لئے یا تمہارے اقربا کے لیے نقصان دہ ہی کیوں نہ ہو کیونکہ اگر وہ غنی یا فقیر ہوں تو خدا حق رکھتا ہے کہ ان کی حمایت کرے اس لیے ہوا و ہوس کی پیروی نہ کرو، اس طرح تو حق سے منحرف ہو جاؤ گے اور اگر حق میں تحریف کرو گے یا اس کے اظہار سے اعراض کرو گے تو جو کچھ تم انجام دیتے ہو خدا اس سے آگاہ ہے۔ ۱۳۵ ",
        "اے ایمان لانے والو !(واقعی) ایمان لے آؤ خدا پر اس کے پیغمبر پر، اس کی کتاب پر جو اس پر نازل ہوئی اور ان( آسمانی) کتب پر جو اس سے پہلے بھیجی گئی ہیں اور جو شخص خدا، اس کے ملائکہ، اس کی کتب، اس کے رسولوں اور روز آخرت کا انکار کرے وہ بہت دور کی گمراہی میں مبتلا ہے۔ ۱۳۶ ",
        "وہ لوگ جو ایمان لا کر کافر ہو گئے پھر ایمان لائے اور دوبارہ کافر ہو گئے پھر اپنے کفر میں بڑھ گئے خدا انہیں ہرگز نہیں بخشے گا اور نہ ہی انہیں راہ راست کی ہدایت کرے گا۔ ۱۳۷ ",
        "منافقین کو بشارت دو کہ درد ناک عذاب ان کے انتظار میں ہے۔ ۱۳۸ ",
        "جو لوگ اہل ایمان کی بجائے کفار کو اپنا دوست چن لیتے ہیں کیا وہ چاہتے ہیں کہ ان سے عزت و آبرو حاصل کریں حالانکہ تمام عزتیں تو خدا کے ساتھ مخصوص ہیں۔ ۱۳۹ ",
        "اللہ نے قرآن میں تم پر (یہ حکم) نازل کیا ہے کہ جب تم سنو کہ کچھ لوگ آیات الٰہی کا انکار اور استہزا کر رہے ہیں تو ان کے ساتھ نہ بیٹھو جب تک وہ کوئی اور گفتگو نہ کرنے لگیں ورنہ اس صورت میں تم بھی ان جیسے ہو جاؤ گے خدا منافقوں اور کافروں سب کو جہنم میں جمع کر دے گا۔ ۱۴۰",
        "منافقین وہ ہیں جو ہمیشہ منتظر رہتے ہیں ا ور تمہارے نگران رہتے ہیں اگر تو تمہیں فتح و کامیابی نصیب ہو تو کہتے ہیں کیا ہم تمہارے ساتھ نہیں تھے (لہٰذا ہم بھی افتخار، اعزاز اور مال غنیمت میں تمہارے شریک ہیں ) اور اگر کفار کامیاب ہو جائیں تو انہیں کہتے ہیں کیا ہم نے تمہیں جنگ اور مومنین کے سامنے سر تسلیم خم نہ کرنے کی ترغیب نہیں دی تھی (لہٰذا ہم تمہارے ساتھ اس کامیابی میں شریک ہیں ) خدا تمہارے درمیان قیامت کے دن فیصلہ کرے گا اور اس نے ہر گز مومنین پر کافروں کے غلبے کی راہ نہیں بنائی۔ ۱۴۱ ",
        "منافقین اللہ کو دھوکا دینا چاہتے ہیں حالانکہ وہ انہیں دھوکا دیتا ہے (یعنی ان کا فریب باطل کر دیتا ہے) اور جب وہ نماز کے لئے کھڑے ہوتے ہیں تو وہ سستی اور کسالت کے ساتھ، لوگوں کے سامنے ریاکاری کرتے ہیں اور خدا کو یاد نہیں کرتے مگر تھوڑا سا۔ ۱۴۲ ",
        "وہ بے ہدف افراد ہیں نہ ان کی طرف مائل ہیں نہ ان کی طرف (نہ اہل ایمان کی صف میں ہیں نہ کافروں کی قطار میں ) اور جسے خدا گمراہ کر دے اس کے لئے تمہیں کوئی راہ نہ ملے گی۔ ۱۴۳ ",
        "اے ایمان والو ! مومنین کو چھوڑ کر کفار کو اپنا ولی اور سہارا نہ بناؤ کیا تم چاہتے ہو کہ ایسا کرکے اپنے خلاف بار گاہ الٰہی میں ایک واضح دلیل قائم کر لو۔ ۱۴۴ ",
        "کیونکہ منافقین تو دوزخ کے سب سے نچلے درجے میں ہیں اور تمہیں ان کا ہر گز کوئی مدد گار نہیں ملے گا (لہٰذا دشمنان خدا کی دوستی سے پرہیز کرو کیونکہ یہ نفاق کی علامت ہے) ۱۴۵ ",
        "مگر وہ جو توبہ کر لیں اور اصلاح و تلافی کر لیں اور خدا (کے لطف کے دامن) سے وابستہ ہو جائیں اور اپنے آپ کو خدا کے لیے خالص کر لیں وہ مومنین کے ساتھ ہوں گے اور خدا اہل ایمان کو اجر عظیم عطا کرے گا۔ ۱۴۶ ",
        "خدا تمہیں عذاب دے کر کیا کرے گا اگر تم شکر ادا کرو (اور نعمتوں کو مناسب طریقے سے استعمال کرو) اور ایمان لے آؤ خدا شکر گزار( قدر دان) اور آگاہ ہے۔ ۱۴۷",
        "خدا پسند نہیں کرتا کہ کوئی شخص بری باتیں کہے مگر یہ کہ جو ظلم و ستم سے مجبور ہو اور خدا سننے والا اور جاننے والا ہے۔ ۱۴۸ ",
        "(لیکن) اگر نیکیوں کو آشکار کرو یا مخفی رکھو یا برائیوں سے صرف نظر رکھو (تو تمہیں اس کی جزا دی جائے گی) خدا بخشنے والا اور قادر و توانا ہے۔ ۱۴۹ ",
        "جو لوگ خدا اور پیغمبروں کا انکار کرتے ہیں ا وران میں تبعیض اور فرق روا رکھنا چاہتے ہیں اور کہتے ہیں کہ ہم بعض پر ایمان رکھتے ہیں اور بعض کا انکار کرتے ہیں اور چاہتے ہیں کہ ان دو کے درمیان کوئی راہ منتخب کریں۔ ۱۵۰ ",
        "وہ پکے کافر ہیں اور کفار کے لئے ہم نے ذلت آمیز سزا فراہم کر رکھی ہے۔ ۱۵۱ ",
        "(لیکن) وہ لوگ جو اللہ اور اس کے رسولوں پر ایمان لائے ہیں اور ان میں سے کسی کے درمیان فرق روا نہیں رکھتے انہیں عنقریب جزا دیں گے خدا بخشنے والا اور مہربان ہے۔ ۱۵۲ ",
        "اہل کتاب تم سے تقاضا کرتے ہیں کہ ایک ہی مرتبہ آسمان سے ایک کتاب ان پر نازل کردو (حالانکہ یہ تو ایک بہانہ ہی ہے) انہوں نے موسیٰ سے اس سے بھی بہت بڑا سوال کیا تھا اور کہا تھا کہ ہمیں ظاہر بظاہر خدا دکھادے۔ اسی ظلم کی وجہ سے بجلی نے انہیں آ لیا تھا۔پھر انہوں نے ان واضح دلائل کے باوجود جو ان کے لئے آئے تھے( سامری کے) گو سالہ کو (خدا کے طور پر) منتخب کر لیا پھر بھی ہم نے انہیں معاف کر دیا اور موسیٰ کو ہم نے واضح برتری عطا کی۔ ۱۵۳ ",
        "اور ہم نے کوہ طوران کے اوپر بلند کیا اور اسی حالت میں ان سے عہدو پیمان لیا اور ان سے کہا کہ (توبہ کے طور پر بیت المقدس کے) دروازے سے خضوع کے ساتھ آؤ (نیز) ہم نے ان سے کہا کہ ہفتہ کے روز تجاوز نہ کرو (اور کاروبار سے ہاتھ کھینچ لو) اور ان تمام باتوں کے بارے میں ہم نے ان سے محکم عہدو پیمان لیا۔ ۱۵۴",
        "وہ اس بنا پر کہ انہوں نے اپنا عہد توڑ دیا آیات الٰہی کا انکار کیا اورانبیاء کو نا حق قتل کیا اور وہ (بطور تمسخر) کہتے تھے کہ ہمارے دلوں پر پردہ ڈال دیا گیا ہے( اور ہم انبیاء کی باتوں کو سمجھ نہیں پاتے)،(لہٰذا وہ بارگا ہ الٰہی سے دھتکارے گئے) جی ہاں ! خدا نے ان کے کفر کی وجہ سے ان کے دلوں پر مہر لگا دی ہے لہٰذا تھوڑے سے لوگوں کے علاوہ باقی ایمان نہیں لائیں گے۔ ۱۵۵ ",
        "نیز ان کے کفر کے باعث اور اس عظیم تہمت کی وجہ سے جو انہوں نے مریم پر لگائی ہے۔ ۱۵۶ ",
        "اور ان کا یہ کہنا کہ ہم نے عیسیٰ بن مریم پیغمبر خدا کو قتل کر دیا حالانکہ نہ انہوں نے اسے قتل کیا ہے اور نہ سولی پر لٹکایا ہے مگر یہ کہ معاملہ ان پر مشتبہ ہو گیا اور جنہوں نے اس کے قتل کے بارے میں اختلاف کیا ہے وہ اس کے متعلق شک میں ہیں اور اس کا علم نہیں رکھتے اور صرف گمان کی پیروی کرتے ہیں اور انہوں نے یقیناً اسے قتل نہیں کیا۔ ۱۵۷ ",
        "بلکہ خدا اسے اپنی طرف لے گیا اور خدا توانا و حکیم ہے۔ ۱۵۸ ",
        "کوئی اہل کتاب ایسا نہیں جوا س کی موت سے پہلے اس پر ایمان نہ لے آئے گا اور قیامت کے دن وہ ان پر گواہ ہو گا۔ ۱۵۹ ",
        "اس ظلم کی وجہ سے جو یہودیوں نے کیا نیز راہ خدا سے بہت زیادہ روکنے کی بنا پر کچھ پاکیزہ چیزیں جو ان پر حلال تھیں ہم نے حرام قرار دے دیں۔ ۱۶۰ ",
        "اور (اسی طرح) ان کی سودخوری (بھی) جبکہ انہیں اس سے منع کر دیا گیا تھا اور باطل طریقے سے لوگوں کا مال کھانے کی وجہ سے اور ان میں سے کافروں کے لئے ہم نے درد ناک عذاب تیار کر رکھا ہے۔ ۱۶۱ ",
        "لیکن ان میں وہ لوگ جو علم میں راسخ ہیں اور وہ جو ایمان لائے ہیں ان تمام چیزوں پر جو تم پر نازل ہوئی ہیں اور ان پر جو تم سے پہلے نازل ہو چکی ہیں ایمان لا چکے ہیں اور وہ جو نماز قائم کرتے اور زکوۃ ادا کرتے ہیں اور وہ جو خدا اور روز قیامت پر ایمان لائے ہیں ہم جلد ہی ان سب کو اجر عظیم دیں گے۔ ۱۶۲",
        "ہم نے تم پر وحی کی جس طرح کہ نوح اور اس کے بعد والے انبیاء پر وحی کی تھی نیز ابراہیم، اسماعیل، اسحاق، یعقوب، (بنی اسرائیل میں سے) اسباط ،عیسیٰ، ایوب، یونس، ہارون اور سلیمان پر وحی کی اور (جیسے) داؤد کو ہم نے زبور دی۔ ۱۶۳ ",
        "اور وہ پیغمبر جن کی سر گذشت ہم تمہیں پہلے بیان کر چکے ہیں اور وہ پیغمبر کہ جن کا قصہ ہم نے بیان نہیں کیا اور خدا نے موسیٰ سے کلام کیا۔ ۱۶۴ ",
        "وہ پیغمبر کہ جو خوشخبری دینے والے اور ڈرانے والے تھے تاکہ لوگوں کے لئے ان پیغمبروں کے بعد خدا پر کوئی حجت باقی نہ رہے (اور سب پر اتمام حجت ہو جائے) اور خدا تو انا و حکیم ہے۔ ۱۶۵ ",
        "لیکن خدا گواہی دیتا ہے کہ جو کچھ تجھ پر نازل ہوا ہے وہ اس نے اپنے علم کی رو سے نازل کیا ہے اور فرشتے (بھی) گواہی دیتے ہیں اگرچہ خدا کی گواہی کافی ہے۔ ۱۶۶ ",
        "جو لوگ کافر ہو گئے ہیں اور انہوں نے (لوگوں کو) راہ خدا سے روکا ہے وہ دور دراز کی گمراہی میں مبتلا ہیں۔ ۱۶۷ ",
        "جن لوگوں نے کفر اختیار کیا اور (اپنے اوپر اور دوسروں پر )ظلم کیا خدا انہیں ہر گز نہیں بخشے گا اور انہیں کسی راستے کی ہدایت نہیں کرے گا۔ ۱۶۸ ",
        "مگر جہنم کے راستے کی کہ جس میں وہ ہمیشہ رہیں گے اور یہ کام خدا کے لئے آسا ن ہے۔ ۱۶۹ ",
        "اے لوگو ! (جس) پیغمبر (کے انتظار میں تم تھے وہ) پروردگار کی طر ف سے حق کے (پروگرام کے) ساتھ تمہارے پاس آ گیا ہے اس پر ایمان لے آؤ کہ اس میں تمہارا فائدہ ہے اور اگر کافر ہو جاؤ (تو خدا کا کوئی نقصان نہیں کیونکہ) جو کچھ آسمانوں اورزمین میں ہے وہ خدا کے لئے ہے اور اللہ دانا و حکیم ہے۔ ۱۷۰",
        "اے اہل کتاب اپنے دین میں غلو (اور زیادہ روی) نہ کرو اور حق کے سوا خدا کے بارے میں کچھ نہ کہو مسیح عیسیٰ بن مریم صرف خدا کے فرستادہ اور اس کا کلمہ (اور مخلوق) ہیں کہ جنہیں اس نے مریم کی طرف القا کیا اور وہ اس کی طرف سے (شائستہ) روح تھے اس لیے خدا اور اس کے پیغمبروں پر ایمان لے آؤ اور نہ یہ کہو کہ (خدا) تین ہیں۔ اس بات سے رک جاؤ کہ یہ (بات) تمہارے فائدے میں نہیں ہے خدا تنہا معبود یگانہ ہے وہ منزہ ہے کہ اس کا کوئی بیٹا ہو (بلکہ) جو کچھ آسمانوں میں ہے اور جو کچھ زمین میں ہے سب اس کا ہے اور ان کی تدبیر و سر پرستی کے لئے خدا کافی ہے۔ ۱۷۱ ",
        "مسیح اس سے ہر گز پہلو تہی اور انکار نہیں کرتا کہ وہ اللہ کا بندہ ہواور نہ اس کے مقرب فرشتے (اس کا انکار کرتے ہیں ) اور جو اس کی عبودیت اور بندگی سے پہلو تہی کرے اور تکبر کرے بہت جلد وہ ان سب کو اپنی طرف محشور کرے گا (اور انہیں قیامت میں اٹھائے گا) ۱۷۲ ",
        "باقی رہے وہ لوگ جو ایمان لائے اور انہوں نے نیک اعمال انجام دیئے ان کی پوری جزا انہیں دے گا اور اپنے فضل و بخشش سے انہیں مزید دے گا لیکن جنہوں نے پہلو تہی کی اور تکبر کیا انہیں درد ناک سزا دے گا اور وہ خدا کے علاوہ اپنے لیے کوئی سر پرست اور یاور و مدد گار نہیں پائیں گے۔ ۱۷۳ ",
        "اے لوگو ! تمہارے پروردگار کی طرف سے تمہارے لیے واضح دلیل آئی اور ہم نے واضح نور تمہاری طرف بھیجا۔ ۱۷۴ ",
        "رہے وہ لوگ جو خدا پر ایمان لے آئے اور اس (آسمانی کتاب) سے وابستہ ہوئے بہت جلد ان سب کو اپنی رحمت اور فضل میں داخل کر دے گا اور اپنی طرف سیدھے راستے کی ہدایت کرے گا۔ ۱۷۵",
        "تجھ سے (بہن بھائیوں کی میراث کے بارے میں ) سوال کرتے ہیں ان سے کہہ دو کہ خدا تمہارے لیے کلالہ (بہن بھائی) کا حکم بیان کرتا ہے اگر ایک مرد مر جائے جس کی کوئی اولاد نہ ہو اور اس کی ایک بہن ہو تو وہ اس کے چھوڑے ہوئے مال سے آدھا (بطور میراث) لے گی (اور اگر بہن مر جائے اور اس کا وارث صرف ایک بھائی ہو تو) وہ اس بہن کا سارا مال میراث میں لے گا اس صورت میں کہ (متوفی کی) کوئی اولاد نہ ہوا ور اگر (متوفی کی) دو بہنیں باقی ہوں تو وہ مال کا دو تہائی لیں گی اور اگر بہن بھائی اکٹھے ہوں تو( تمام مال اس طرح سے تقسیم کریں گے کہ) ہر مذکر کے لئے مؤنث کے حصے سے دو گنا ہو گا خدا تمہارے لیے (اپنے احکام) بیان کرتا ہے تاکہ تم گمراہ نہ ہو جاؤ اور خدا تمام چیزوں کو جانتا ہے۔ ۱۷۶"
    ],
    [
        "اپنے عہد و پیمان اور قول و قرار پورے کرو، چو پائے (اور چوپایوں کے جنین) تمہارے لیے حلال کر دیئے گئے ہیں مگر وہ جو تم سے بیان کئے جائیں گے (ان کے سوا جن کی استثناء کی جائے گی) اور احرام کے وقت شکار کو حلال نہ سمجھو اور خدا جو چاہتا ہے ( اور مصلحت دیکھتا ہے) حکم کرتا ہے۔ ۱ ",
        "اے ایمان والو! شعائر خدا وندی (اور مراسم حج کو محترم سمجھو اور ان کی مخالفت) کو حلال قرار نہ دو اور نہ ہی حرام مہینہ کو اور نہ بغیر نشانی والی قربانیوں کو اور نہ نشانیوں والی کو اور نہ وہ کہ جنہیں خانہ خدا کے قصد سے پروردگار کے فضل اور اس کی خوشنودی حاصل کرنے کے لیے لاتے ہو اور جب تم حالت احرام سے نکل جاؤ تو پھر شکار کرنا تمہارے لیے کوئی منع نہیں ہے اور وہ گروہ جو مسجدالحرام کی طرف (حدیبیہ کے سال) تمہارے آنے میں حائل ہوا تھا۔ اس کی دشمنی تمہیں تجاوز پر نہ ابھارے اور (ہمیشہ) نیکی اور پرہیزگاری کی راہ میں ایک دوسرے سے تعاون کرو اور (ہر گز ) گناہ اور تجاوز کی راہ میں ساتھ نہ دو اور خدا سے ڈرو ، جس کی سزا سخت ہے۔ ۲",
        "مردار کا گوشت، خون، سؤر کا گوشت، وہ جانور جو غیر خدا کے نام پر ذبح ہوں، وہ جانور جن کا گلا گھونٹ دیا جائے اور تشدد کر کے انہیں مار دیا جائے، وہ جانور جو بلندی سے گر کر مر جائیں، وہ جانور جو دوسرے جانور کے سینگ مارنے سے مرجائیں اور درندہ جانور کے شکار کا باقی ماندہ مگر یہ کہ (برموقع اس جانور کے پاس جا پہنچیں اور) اسے ذبح کر لیں اور وہ جانور جو کسی بت کے اوپر (یا اس کے سامنے ) ذبح کئے جائیں (سب کے سب) تم پر حرام ہیں اور (اسی طرح) قسمت آزمائی کے لیے مخصوص تیر کی لکڑیوں سے جانور کا گوشت تقسیم کرنا۔ یہ تمام اعمال فسق اور گناہ ہیں۔ آج کے دن کفار تمہارے دین (کے زوال ) سے مایوس ہو گئے ہیں لہٰذا ان سے نہ ڈرو اور مجھ سے (میری مخالفت سے) ڈرو۔ آج (غدیر خم اور ولایت علیؑ) کے روز میں نے تمہارے دین کو تمہارے لیے مکمل کر دیا اور اپنی نعمت تم پر تمام کر دی اور اسلام کو تمہارے لیے (ہمیشہ رہنے والے) دین کے طور پر قبول کر لیا لیکن وہ لوگ کہ بھوک کی حالت میں جن کا ہاتھ کسی اور کھانے تک نہ پہنچے اور وہ گناہ کی طرف مائل بھی نہ ہوں (تو ان کے لئے کوئی حرج نہیں کہ وہ ممنوع گوشت میں سے کھا لیں ) خدا بخشنے والا اور مہربان ہے۔ ۳ ",
        "تم سے پوچھتے ہیں کہ ان کے لیے کون سی چیزیں حلال کی گئی ہیں، کہہ دو کہ پاکیزہ چیزیں تمہارے لیے حلال کی گئی ہیں۔ نیز ان شکاری جانوروں کا شکار (بھی تمہارے لیے حلال ہے) جنہیں تم نے وہ کچھ سکھایا جس کی خدا نے تمہیں تعلیم دی تھی۔ بس جو کچھ یہ جانور تمہارے لیے (شکار کرتے ہیں اور) روک رکھتے ہیں وہ کھالو اور (جب جانور کو شکار کے لیے چھوڑو (تو) اس پر خدا کا نام لیا کرو اور خدا سے ڈرو کیونکہ خدا جلد حساب لینے والا ہے۔ ۴ ",
        "آج کے دن پاکیزہ چیزیں تمہارے لیے حلال ہو گئی ہیں (اور اسی طرح ) اہل کتاب کا کھانا تمہارے لیے حلال ہے اور تمہارا کھانا ان کے لیے حلال ہے نیز مسلمانوں میں پاک دامن عورتیں اور اہل کتاب میں سے پاک دامن عورتیں حلال ہیں جبکہ ان کا حق مہر ادا کر دو اور پاک دامن رہو نیز پوشیدہ طور پر اور غیر شرعی طریقے سے یاری نہ لگاؤ، اور جو شخص اس چیز سے کفر اختیار کرے کہ جس پر ایمان لانا چاہئے ، اس کے اعمال باطل اور بے اثر ہو جاتے ہیں اور آخرت میں وہ زیاں کاروں میں سے ہو گا۔ ۵",
        "اے ایمان والو ! جب تم نماز کے لئے اٹھ کھڑے ہو تو اپنے چہرے ااور ہاتھوں کو کہنیوں تک دھو لو اور سر اور پاؤں کا مفصل ( یا ابھری ہوئی جگہ تک )مسح کرو اور اگر حالت جنب میں ہو تو غسل کرو اور اگر بیمار ہو یا مسافر ہو تم میں سے کوئی (قضائے حاجت )کی پست جگہ سے آیا ہے یاعورتوں سے مباشرت کے لئے لمس کیا ہو اور غسل یا وضو کے لئے پانی نہ پاؤ تو پاک مٹی سے تیمم کرو اور اس مٹی سے چہرے کے اوپر پیشانی پر اور ہاتھوں پر مسح کرو خدا نہیں چاہتا کہ تمہارے لیے مشکل پیدا کرے بلکہ وہ چاہتا ہے کہ تمہیں پاک کرے اور اپنی نعمت تم پر تمام کرے شاید تم اس کا شکر ادا کرو۔ ۶ ",
        "اپنے اوپر خدا کی نعمت کو یاد کرو اور اس عہد و پیمان کو بھی یاد کرو جو اس نے تم سے لیا ہے اس وقت جب تم نے کہا تھا کہ ہم نے سنا اور اطاعت کی اور خدا کی نا فرمانی سے ڈرو کیونکہ خدا سینوں کے اندر کے حالات سے آگاہ ہے۔ ۷ ",
        "اے ایمان والو ! ہمیشہ خدا کے لیے قیام کرو اور عادلانہ گواہی دو اور کسی گروہ کی دشمنی تمھیں ترک عدالت کی طرف نہ لے جائے عدل کرو کہ وہ پرہیزگاری کے زیادہ قریب ہے اور اللہ سے ڈرو کہ جو کچھ تم کرتے ہو خدا اس سے آ گاہ ہے۔ ۸ ",
        "خدا نے ایمان لانے والوں اور عمل صالح کرنے والوں سے بخشش اور اجر عظیم کا وعدہ کیا ہے۔ ۹",
        "اور جو لوگ کافر ہو گئے ہیں اور ہماری آیات کی تکذیب کرتے ہیں وہ اہل جہنم ہیں۔ ۱۰ ",
        "اے ایمان والو ! وہ نعمت یاد کرو جو خدا نے تمہیں بخشی جبکہ (دشمنوں کی) ایک جماعت نے ارادہ کر رکھا تھا کہ تم پر ہاتھ اٹھائے (اور تمہیں ختم کر دے) لیکن خدا نے ان کا ہاتھ تم سے روک دیا خدا سے ڈرو اور مومنین کو چاہئے کہ وہ صرف خدا پر ہی توکل (اور بھروسہ) کریں۔ ۱۱ ",
        "خدا نے بنی اسرائیل سے پیمان لیا اور ان میں سے بارہ رہبر اور سر پرست ہم نے مبعوث کیے اور خدا نے (انہیں ) کہا کہ میں تمہارے ساتھ ہوں اگر تم نماز قائم کرو زکوۃ ادا کرو میرے رسولوں پر ایمان لے آؤ اور ان کی مدد کرو اور خدا کو قرض حسنہ دو (اس کی راہ میں ضرورت مندوں کی مدد کرو) تو تمہارے گناہوں کو چھپا دوں گا (بخش دوں گا) اور تمہیں باغات جنت میں جن کے نیچے نہریں بہتی ہیں داخل کروں گا لیکن جو شخص اس کے بعد بھی کافر ہو جائے تو وہ راہ راست سے منحرف ہو گیا ہے۔ ۱۲ ",
        "پس ہم نے ان کی پیمان شکنی کے باعث انہیں اپنی رحمت سے دور کر دیا اور ان کے دلوں کو سخت کر دیا (یہاں تک کہ) وہ خدا کے کلام میں تحریف کرتے(اور مقام سے بدل دیتے)تھے اور اس کے کچھ حصے کی جو ہم نے انہیں تعلیم دی تھی اسے انہوں نے فراموش کر دیا اور تمہیں ہر وقت ان کی کسی(نئی) خیانت کی خبر ملے گی مگر ان میں سے ایک چھوٹا سا گروہ (ایسا نہیں ہے) پھربھی ان سے در گذر کرو اور صرف نظر کرو کیونکہ خدا نیک لوگوں کو پسند کرتا ہے۔ ۱۳",
        "اور جو لوگ (مسیح کی دوستی اور) نصرانیت کا دعویٰ کرتے ہیں ان سے بھی ہم نے عہد و پیمان لیا لیکن ان لوگوں نے بھی اس چیز کا ایک حصہ فراموش کر دیا جو انہیں دی گئی تھی لہٰذا ہم نے ان کے درمیان قیامت تک کے لئے عداوت ڈال دی اور جو کچھ انہوں نے انجام دیا عنقریب خدا انہیں اس کے (نتائج کے) بارے میں آگاہ کرے گا۔ ۱۴ ",
        "اے اہل کتاب ! تمہارے پاس ہمارا رسول آیا ہے جو آسمانی کتاب کے ان بہت سے حقائق کو واضح کرے گا جنہیں تم چھپاتے تھے اور بہت سی چیزوں سے (جن کی عملاً ضرورت نہیں ) صرف نظر کر لے گا خدا کی طرف سے تمہارے پاس نور اور واضح کتاب آئی ہے۔ ۱۵ ",
        "جو لوگ اس کی خوشنودی کی پیروی کرتے ہیں خدا انہیں سلامتی کے راستوں کی ہدایت کرے گا اور اپنے حکم سے تاریکیوں سے نکال کر انہیں روشنی میں لے جائے گا اور انہیں راہ راست کی ہدایت کرے گا۔ ۱۶ ",
        "یقیناً جنہوں نے کہا کہ مسیح بن مریم خدا ہے وہ کافر ہو گئے ہیں کہہ دو اگر خدا چاہے کہ مسیح بن مریم اس کی ماں اور روئے زمین پر موجود تمام لوگوں کو ہلاک کر دے تو اسے کون روک سکتا ہے؟ (ہاں ) آسمانوں زمین اور جو کچھ ان کے درمیان ہے ان کی حکومت خدا ہی کے لئے ہے جو وہ چاہتا ہے پیدا کرتا ہے اور وہ ہر چیز پر قدرت رکھتا ہے۔ ۱۷",
        "یہود و نصاریٰ کہتے تھے کہ ہم خدا کے بیٹے ہیں اور اس کے خاص دوست ہیں ان سے کہہ دو کہ پھر وہ تمہیں تمہارے گناہوں کی سزا کیوں دیتا ہے بلکہ تم اس کی مخلوقات میں سے انسان ہو وہ جسے چاہتا ہے اور اہل پاتا ہے اسے بخش دیتا ہے اور جسے چاہتا ہے (اور مستحق سمجھتا ہے) اسے سزا دیتا ہے آسمانوں اور زمین کی حکومت اور جو کچھ ان دونوں کے درمیان ہے سب اس کے لئے ہے اور تمام موجودات کی بازگشت اسی کی طرف ہے۔ ۱۸ ",
        "اے اہل کتاب ! ہمارا رسول تمہاری طرف آ گیا ہے اور وہ پیغمبروں کے درمیانی عرصے اور فاصلے کے بعد تمہارے لیے حقائق بیان کرتا ہے کہ مبادا (روزقیامت ) کہو کہ ہمارے پاس نہ بشارت دینے والا آیا ہے نہ ڈرانے والا۔ (لہٰذا اب) بشارت دینے والا اور ڈرانے والا (پیغمبر ) تمہارے پاس آ گیا ہے اور خدا ہر چیز پر قدرت رکھتا ہے۔ ۱۹ ",
        "وہ (وقت یاد) کرو جب موسیٰ نے اپنی قوم سے کہا: اے قوم! تم پر خدا نے جو نعمت کی ہے اسے یاد رکھو جب اس نے تمہارے درمیان انبیاء مقرر کیے (اور فرعونی استعمار کی زنجیر توڑ دی) اور تمہیں خود اپنا مختار بنا دیا اور تمہیں ایسی کئی چیزیں بخشیں جو عالمین میں سے کسی کو نہیں دیں۔ ۲۰ ",
        "(حضرت موسیٰ نے کہا:) اے قوم ! سرزمین مقدس میں داخل ہو جاؤ جسے خدا نے تمہارے لیے مقرر فرمایا ہے اور پچھلے پاؤں نہ لوٹ جاؤ (اور پیچھے نہ ہٹو) کہ خسارے میں رہو گے۔ ۲۱ ",
        "وہ کہنے لگے: اے موسیٰ ! اس سر زمین میں ظالم رہتے ہیں جب تک وہ نہ نکل جائیں ہم اس میں ہر گز داخل نہ ہوں گے پس اگر وہ اس (سرزمین) سے نکل جائیں تو ہم اس میں داخل ہو جائیں گے۔ ۲۲ ",
        "ان لوگوں میں سے دو شخص جو خدا سے ڈرتے تھے اور خدا نے (عقل ایمان اور شجاعت کی صورت میں ) انہیں اپنی نعمت سے نوازا تھا کہنے لگے ان کے شہر کے دروازے میں داخل ہو جاؤ جب تم داخل ہو گئے تو کامیاب ہو جاؤ گے اور خدا پر توکل کرو اگر ایمان رکھتے ہو۔ ۲۳",
        "بنی اسرائیل کہنے لگے: اے موسیٰ ! جب تک وہ اس میں ہیں ہم ہر گز وہاں نہیں جائیں گے تو اور تیرا پروردگار جائے اور (ان سے) جنگ کرے ہم تو یہیں بیٹھیں گے۔ ۲۴ ",
        "موسیٰ نے کہا: پروردگار ! میرا تو بس اپنے پر اور اپنے بھائی پر بس چلتا ہے میرے اور اس گنہ گار جماعت کے درمیان جدائی ڈال دے۔ ۲۵ ",
        "خدا نے موسیٰ سے فرمایا: یہ سر زمین چالیس سال تک ان کے لئے ممنوع ہے (اور یہ اس تک نہیں پہنچ سکیں گے) اور ہمیشہ زمین میں سر گرداں رہیں گے اور اس گنہ گار جمعیت کے (انجام کے) بارے میں غمگین نہ ہو۔ ۲۶ ",
        "آدم کے دو بیٹوں کا قصہ حق کے ساتھ ان کے سامنے پڑھیئے جبکہ ان میں سے ہر ایک نے(پروردگار کے) تقرب کے لئے ایک کام کیا مگر وہ ایک کا عمل تو قبول ہو گیا لیکن دوسرے سے قبول نہ کیا گیا وہ بھائی جس کا (عمل) قبول نہیں ہوا تھا دوسرے بھائی سے کہنے لگا خدا کی قسم میں تجھے قتل کر دوں گا (دوسرے بھائی نے ) کہا: (میں نے کونسا گناہ کیا ہے کیونکہ) خدا تو صرف پرہیز گاروں سے قبول کرتا ہے۔ ۲۷ ",
        "اگر تو میرے قتل کے لئے ہاتھ بڑھائے تو میں تو تجھے قتل کرنے کے لئے ہاتھ نہیں بڑھاؤں گا کیونکہ میں عالمین کے پروردگار سے ڈرتا ہوں۔ ۲۸ ",
        "میں تو چاہتا ہوں کہ (تو یہ عمل انجام دے کر) میرا اور اپنا بوجھ اٹھائے ہوئے لوٹے اور (دونوں کا بوجھ اپنے کندھوں پر اٹھائے ہوئے) تو جہنمیوں میں سے ہو جائے اور ستمگروں کی یہی سزا ہے۔ ۲۹ ",
        "نفس سر کش نے آہستہ آہستہ اسے بھائی کے قتل کے لئے پختہ کر دیا اور اس نے اسے قتل کر دیا اور وہ زیاں کاروں میں سے ہو گیا۔ ۳۰ ",
        "اس کے بعد خدا نے ایک کوا بھیجا جو زمین میں کوشش کرتا ( اور اسے کھودتا ) تاکہ وہ اسے بتائے کہ اپنے بھائی کا جسم زمین میں کیسے دفنائے تو وہ کہنے لگا: وائے ہو مجھ پر کہ میں اس کوے جیسا (بھی) نہیں ہو سکا کہ اپنے بھائی کو دفن کرتا اور آخر کار وہ (رسوائی کے خوف اور وجدان کے دباؤ سے اپنے کام پر) پشیمان ہوا۔ ۳۱",
        "اس بنا پر ہم نے بنی اسرائیل کے لئے یہ قرار دیا کہ جو شخص کسی انسان کو بغیر اس کے کہ وہ ارتکاب قتل کرے اور روئے زمین پر فساد پھیلائے قتل کر دے تو یہ اس طرح ہے گویا اس نے تمام انسانوں کو قتل کر دیا اور جو کسی ایک انسان کو قتل سے بچا لے تو گویا اس نے تمام انسانوں کو زندگی بخشی ہے اور ہمارے رسول واضح دلائل کے ساتھ بنی اسرائیل کی طرف آئے پھر بھی ان میں سے بہت سے لوگوں نے روئے زمین پر ظلم اور تجاوز کیا۔ ۳۲ ",
        "جو لوگ خدا اور پیغمبر سے جنگ کرنے کے لئے اٹھ کھڑے ہوتے ہیں اور روئے زمین پر فساد برپا کرتے ہیں اور ڈرا دھمکا کر لوگوں کی جان و مال اور ناموس پر حملہ کرتے ہیں ) ان کی سزا یہ ہے کہ انہیں قتل کر دیا جائے یا سولی پر لٹکا دیا جائے یا ان کے دائیں ہاتھ اور بائیں پاؤں کی چار انگلیوں کو کاٹ دیا جائے اور یا انہیں انکی زمین سے جلا وطن کر دیا جائے یہ تو دنیا میں ان کی رسوائی ہے اور آخرت میں ان کے لئے بہت بڑا عذاب ہے۔ ۳۳ ",
        "مگر وہ جوان پر تمہارے ہاتھ ڈالنے سے پہلے توبہ کر لیں اور جان لو کہ خدا ان کی توبہ قبول کر لے گا کیونکہ خدا بخشنے والا اور مہربان ہے۔ ۳۴ ",
        "اے ایمان والو ! اللہ سے ڈرو او ر قرب خدا کا وسیلہ تلاش کرو اور راہ خدا میں جہاد کرو تاکہ فلاح اور نجات پا جاؤ۔ ۳۵ ",
        "جو لوگ کافر ہو گئے ہیں ا گر روئے زمین میں جو کچھ ہے اس کے برابر ان کے پاس ہو اور وہ روز قیامت سزا سے نجات کے لئے فدیہ کے طور پر دے دیں تو بھی ان سے قبول نہیں کیا جائے گا اور ان کے لیے درد ناک عذاب ہو گا۔ ۳۶",
        "وہ ہمیشہ چاہیں گے کہ آگ سے نکل آئیں لیکن وہ اس سے نکل نہ پائیں گے اور ان کے لئے پائیدار عذاب ہو گا۔ ۳۷ ",
        "چور مرد اور عورت کا ہاتھ اس کے انجام دیئے گئے عمل کی پاداش میں خدائی سزا کے طور پر کاٹ دو خدا توانا اور حکمت والا ہے۔ ۳۸ ",
        "لیکن جو شخص ظلم کرنے کے بعد توبہ، اصلاح اور تلافی کرلے تو خدا اس کی توبہ قبول کر لے گا کیونکہ خدا بخشنے والا مہربان ہے۔ ۳۹ ",
        "کیا تمہیں معلوم نہیں کہ خدا آسمانوں اور زمین کا مالک اور حکمران ہے جسے چاہتا ہے (اور مستحق سمجھتا ہے) سزا دیتا ہے اور جسے چاہتا ہے (اور اہل سمجھتا ہے) بخش دیتا ہے اور خدا ہر چیز پر قادر ہے۔ ۴۰ ",
        "اے خدا کے رسول ! وہ لوگ جو زبان سے کہتے ہیں کہ ہم ایمان لے آئے ہیں اور ان کے دل ایمان نہیں لائے اور وہ راہ کفر میں ایک دوسرے پر سبقت کرتے ہیں تم ان کے بارے میں غم نہ کرو اور یونہی یہودیوں کے بارے میں (جو اسی راہ پر چلتے ہیں ) وہ زیادہ آپ کی باتیں سنتے ہیں تاکہ انہیں تمہاری تکذیب کے لئے کوئی بات ہاتھ آ جائے وہ دوسرے لوگوں کے جاسوس ہیں جو (لوگ) خود تمہارے پاس نہیں آئے وہ باتوں کو ان کی جگہ سے بدل دیتے ہیں اور کہتے ہیں کہ اگر یہ (جو ہم چاہتے ہیں ) تمہیں دیں اور (محمد تمہاری خواہش کے مطابق فیصلہ کریں ) تو اسے قبول کر لو (ورنہ دوری اختیار کرو) اور اس پر عمل نہ کرواور جسے خدا (اس کے پے در پے گناہوں کی وجہ سے) سزا دینا چاہے تو کوئی اسے بچا نہیں سکتا وہ ایسے لوگ ہیں کہ خدا ان کے دلوں کی پاکیزگی (طہارت) نہیں چاہتا انہیں دنیا میں رسوائی نصیب ہو گی اور آخرت میں وہ عذاب عظیم سے دو چار ہوں گے۔ ۴۱",
        "وہ تمہاری باتیں بہت غور سے سنتے ہیں تاکہ انہیں جھٹلائیں وہ مال حرام زیادہ کھاتے ہیں اگر وہ تمہارے پاس آئیں تو ان کے درمیان قضاوت کرو یا (اگر مصلحت ہو تو) انہیں ان کی حالت پر چھوڑ دو اور اگر ان سے صرف نظر کر لو تو وہ تمہیں نقصان نہیں پہنچا سکتے اور اگر ان کے درمیان فیصلہ کرو تو عدالت سے کام لو کہ خدا عدل کرنے والوں کو پسند کرتا ہے۔ ۴۲ ",
        "وہ کس طرح تجھے فیصلہ کے لئے بلاتے ہیں جبکہ ان کے پاس تورات ہے اور اس میں خدا کا حکم موجود ہے اور پھر فیصلہ کے بعد انہوں نے چاہا کہ تجھ سے منہ پھیر لیں اور وہ مومن نہیں ہیں۔ ۴۳ ",
        "ہم نے تورات کو نازل کیا کہ جس میں ہدایت اور نور تھا اور انبیاء کو جو حکم خدا کے سامنے تسلیم تھے اس کے مطابق یہودیوں میں فیصلہ کرتے تھے اور (اسی طرح) علماء بھی اس کتاب کے مطابق حکم کرتے تھے کہ جو ان کے سپرد تھی اور وہ اس پر گواہ تھے اس بنا پر (آیات الٰہی کے مطابق فیصلہ کرنے کے بارے میں ) لوگوں سے نہ ڈرو اور مجھ سے ڈرو اور میری آیات معمولی قیمت پر نہ بیچو اور جو لوگ خدا کے نازل کردہ احکام کے مطابق حکم نہیں کرتے وہ کافر ہیں۔ ۴۴ ",
        "اور ہم نے اس تورات میں ان بنی اسرائیل کے لئے مقرر کر دیا تھا کہ جان کے بدلے جان‘ آنکھ کے بدلے آنکھ‘ ناک کے بدلے ناک ‘کان کے بدلے کان اور دانت کے بدلے دانت ہے اور ہر زخم کے لئے قصاص ہے اور اگر کوئی قصاص سے صرف نظر کرتے ہوئے اسے بخش دے تو یہ اس کے گناہوں کا کفارہ شمار ہو گا اور جو شخص خدا کے نازل کردہ احکام کے مطابق فیصلہ نہ کرے تو ایسے ہی لوگ ظالم ہیں۔ ۴۵",
        "اور ان گذشتہ انبیاء کے بعد ہم نے عیسیٰ کو مقرر کیا تاکہ اس سے پہلے جو تورات میں بھیجا گیا تھا اس کی تصدیق کرے اور ہم نے اسے انجیل دی کہ جس میں ہدایت اور نور تھا اور اس کی یہ آسمانی کتاب بھی تورات کی تصدیق کرتی تھی جو اس سے پہلے تھے اور متقیوں کے لئے ہدایت اور موعظہ ہے۔ ۴۶ ",
        "ہم نے اہل انجیل ( پیر وان مسیح ) سے کہا کہ جو کچھ خدا نے اس میں نازل کیا ہے وہ اس کے مطابق حکم کریں اور جو لوگ اس کے مطابق حکم نہیں کرتے جو خدا نے نازل کیا ہے وہ فاسق ہیں۔ ۴۷ ",
        "اور اس کتاب کو ہم نے حق کے ساتھ تم پر نازل کیا جبکہ یہ گذشتہ کتب کی تصدیق کرتی ہے اور ان کی محافظ و نگہبان ہے لہٰذا خدا نے جو احکام نازل کیے ہیں ان کے مطابق حکم کرو اور ان کے ہوا و ہوس اور خواہشات کی پیروی نہ کرو اور حق (احکام الٰہی سے) جو کچھ تم پر نازل ہوا ہے اس سے منہ نہ پھیرو ،ہم نے تم میں سے ہر ایک کے لئے واضح آئین اور طریقہ مقرر کر دیا ہے اگر خدا چاہتا تو تم سب کو ایک ہی امت قرار دیتا۔ لیکن خدا چاہتا ہے کہ اس نے جو کچھ تمہیں بخشا ہے اس میں تمہیں آزمائے (اور تمہاری صلاحتیوں کی نشو و نما کرے) اس لیے تم کوشش کرو اور نیکیوں میں ایک دوسرے پر سبقت لے جاؤ تم سب کی بازگشت خدا کی طرف ہے اور جس میں تم نے اختلاف کیا ہے وہ تمہیں اس کی خبر دیتا ہے۔ ۴۸ ",
        "اور ان (اہل کتاب) کے درمیان تمہیں اس کے مطابق حکم کرنا چاہئے جو خدا نے نازل کیا ہے اور ان کی ہوا و ہوس کی پیروی نہ کرو اور اس سے بچو کہ کہیں تمہیں وہ بعض ایسے احکام سے منحرف کر دیں جو تم پر نازل ہوئے ہیں اور اگر وہ (تمہارے کام اور فیصلے سے) رو گردانی کریں تو جان لو کہ خدا چاہتا ہے کہ ان کے کچھ گناہوں کے بدلے انہیں سزا دے اور بہت سے لوگ فاسق ہیں۔ ۴۹ ",
        "کیا وہ (تم سے) زمانہ جاہلیت کا حکم چاہتے ہیں اور اہل ایمان کے لئے خدا سے بہتر حکم کون کر سکتا ہے ۔ ۵۰",
        "اے ایمان والو ! یہود و نصاریٰ کو اپنادوست اور ہم پیمان نہ بناؤ۔ وہ تو ایک دوسرے کے لئے دوست اور ہم پیمان ہیں (لہٰذا) تم میں سے جو کوئی بھی ان سے دوستی اور عہد و پیمان باندھے تو وہ انہی میں سے ہیں اور خدا ظالم قوم کو ہدایت نہیں کرتا۔ ۵۱",
        "تم ایسے لوگوں کو دیکھتے ہو جن کے دلوں میں بیماری ہے جو ایک دوسرے کی دوستی میں ایک دوسرے پر سبقت کرتے ہیں اور کہتے ہیں کہ ہمیں ڈر ہے کہ ہمیں کوئی حادثہ پیش نہ آئے کہ جس میں ہمیں ان کی مدد کی ضرورت پڑے شاید خدا کی طرف سے کوئی اور کامیابی یا واقعہ ( مسلمانوں کے فائدے میں ) رونما ہو جائے اور یہ لوگ اپنے دلوں میں جو کچھ چھپائے ہوئے ہیں اس پر پشیمان ہیں۔ ۵۲",
        "اور وہ جو ایمان لائے ہیں کہتے ہیں کیا یہ وہی منافق ہیں جو بڑی تاکید سے قسم کھاتے ہیں کہ وہ تمہارے ساتھ ہیں ان کا معاملہ یہاں تک کیوں آ پہنچا کہ ان کے اعمال نابود ہو گئے اور وہ خسارے میں جا پڑے۔ ۵۳",
        "اے ایمان والو ! تم میں سے جو کوئی اپنے دین سے پھر جائے گا وہ خدا کا کوئی نقصان نہیں کرے گا خدا آئندہ ایک ایسا گروہ لے آئے گا جسے وہ دوست رکھتا ہے اور وہ لوگ بھی اسے دوست رکھتے ہیں جو مومنین کے سامنے متواضع اور کفار کے مقابلے میں طاقت ور ہیں وہ راہ خدا میں جہاد کرتے ہیں اور سرزنش کرنے والوں کی سرزنش سے نہیں ڈرتے۔ یہ خدا کا فضل و کرم ہے وہ جسے چاہتا ہے اور اہل سمجھتا ہے عطا کرتا ہے اور خدا کا فضل وسیع ہے اور خدا جاننے والا ہے۔ ۵۴",
        "تمہارا سر پرست اور رہبر صرف خدا اس کا پیغمبر اور وہ لوگ ہیں جو ایمان لائے ہیں اور انہوں نے نماز قائم کی ہے اور حالت رکوع میں زکوۃ ادا کی ہے۔ ۵۵",
        "اور جو لوگ اللہ اس کے پیغمبر اور صاحبان ایمان کی ولایت قبول کر لیں وہ کامیاب ہیں کیونکہ خدا کی حزب اور پارٹی ہی کامیاب ہے۔ ۵۶",
        " اے ایمان والو ! اہل کتاب اور مشرکین میں سے ان لوگوں کو اپنا دوست اور سہارا نہ سمجھو جو تمہارے دین کا مذاق اڑاتے ہیں اور اسے کھیل کود سمجھتے ہیں اور اگر ایمان دار ہو تو خدا (کے حکم کی مخالفت) سے ڈرو۔ ۵۷",
        "جب تم اذان کہتے ہو اور لوگوں کو نماز کے لئے پکارتے ہو تو وہ لو گ اس کا مذاق اڑاتے ہیں اور اسے کھیل تماشہ سمجھتے ہیں اس کی وجہ یہ ہے کہ وہ ایسا گروہ ہیں جو عقل و ادراک نہیں رکھتے۔ ۵۸ ",
        "کہہ دو اے اہل کتاب ! کیا تم ہم پر اعتراض کرتے ہو (مگر ہم نے کیا کیا ہے) سوائے اس کے کہ ہم خدائے یکتاپر، جو کچھ اس نے ہم پر نازل کیا ہے اس پر اور جو کچھ اس سے پہلے ناز ل ہو چکا ہے اس پر ایمان لے آئے ہیں اور یہ اس بنا پر ہے کہ تم میں سے اکثر را ہ حق سے منحرف ہو گئے ہیں۔ ۵۹ ",
        "کہہ دو کیا میں تمہیں ایسے لوگوں کے بارے میں آگاہ کروں جن کا ٹھکانا اور جزا اس سے بد تر ہے وہ لوگ کہ جنہیں خدا نے اپنی رحمت سے دور کر دیا ہے اور ان پر اپنا غضب نازل کیا ہے اور انہیں مسخ کر دیا ہے اور ان میں سے بند ر اور خنزیر بنائے اور جنہوں نے بت پرستی کی ہے ان کا ٹھکانا برا ہے اور وہ راہ راست سے بھٹکے ہوئے ہیں۔ ۶۰ ",
        "اور وہ جب تمہارے پاس آتے ہیں تو کہتے ہیں کہ ہم ایمان لے آئے ہیں لیکن وہ کفر کے ساتھ داخل ہوتے ہیں اور کفر کے ساتھ ہی نکل جاتے ہیں اور جو کچھ وہ چھپائے ہوئے ہیں خدا اس سے آ گاہ ہے۔ ۶۱ ",
        "تم ان میں سے بہت سوں کو دیکھو گے کہ وہ گناہ ‘ تجاوز اور مال حرام کھانے میں ایک دوسرے پر سبقت کرتے ہیں جو کام وہ انجام دیتے ہیں کس قدر برا ہے۔ ۶۲ ",
        "(عیسائی اور یہودی علماء) انہیں گناہ آمیز باتوں اور مال حرام کھانے سے کیوں منع نہیں کرتے کس قدر برا ہے وہ عمل جو وہ انجام دیتے ہیں ۶۳ ",
        "اور یہودی کہتے ہیں کہ خدا کا ہاتھ تو زنجیر سے بندھا ہوا ہے انہی کے ہاتھ بندھے ہوئے ہیں اور وہ اس بات کی وجہ سے رحمت الٰہی سے دور ہیں جبکہ اس (کی قدرت) کے دونوں ہاتھ کھلے ہیں وہ جس طرح سے چاہے (بخشتا اور) خرچ کرتا ہے اور یہ آیات جو تجھ پر تیرے پروردگار کی نازل ہوئی ہیں ان میں سے بہت سوں کے طغیان اور کفر کو بڑھا دیتی ہیں اور ان کے درمیان ہم نے قیامت تک کے لئے دشمنی اور عداوت ڈال دی ہے اور جب بھی انہوں نے جنگ کی آگ روشن کی خدا نے اسے خاموش کر دیا اور وہ زمین میں فساد کے لئے کوشاں رہتے ہیں اور خدا فساد کرنے والوں کو دوست نہیں رکھتا۔ ۶۴",
        "اور اگر اہل کتاب ایمان لائے اور انہوں نے تقویٰ اختیار کیا تو ہم ان کے گناہ بخش دیں گے اور انہیں (نعمات سے معمور) باغات بہشت میں داخل کر دیں گے۔ ۶۵ ",
        "اور اگر وہ تورات ‘ انجیل اور جو کچھ ان پر ان کے پروردگار کی طرف سے (قرآن کی صورت) میں نازل ہوا ہے اسے قائم رکھیں تو آسمان اور زمین سے رزق کھائیں گے ان میں سے کچھ لوگ میانہ روہیں لیکن ان میں سے اکثر برے اعمال انجام دیتے ہیں۔ ۶۶ ",
        "اے پیغمبر جو کچھ تیرے پروردگار کی طرف سے تجھ پر نازل ہوا ہے اسے کامل طور سے لوگوں تک پہنچا دو اور اگر تم نے ایسا نہ کیا تو گویا تم نے اس کا کوئی کار رسالت سر انجام ہی نہیں دیا اور خداوند تعالیٰ تمہیں لوگوں کے ان تمام خطرات سے جن کا احتمال ہے محفوظ رکھے گا اور خداوند تعالیٰ ہٹ دھرم کفار کی ہدایت نہیں کرتا۔ ۶۷ ",
        "اے اہل کتاب تم کچھ وقعت نہیں رکھتے جب تک کہ تم تورات و انجیل اور اس کو جو تم پر تمہارے پروردگار کی طرف سے نازل ہوا ہے قائم اور برپا نہ کرو لیکن جو کچھ تجھ پر تیرے پروردگر کی طرف سے نازل ہوا ہے( نہ صرف ان کی بیداری کا ذریعہ نہیں ہے بلکہ) ان میں سے بہت سوں کے طغیان اور کفر کو زیادہ کرتا ہے اس بنا پر اس کافر قوم( اور ان کی مخالفت) سے غمگین نہ ہو۔ ۶۸ ",
        "وہ لوگ جو ایمان لائے ہیں اور یہودی صائبین اور عیسائی جو بھی خدائے یگانہ اور روز قیامت پر ایمان لے آئے گا اور عمل صالح بجا لائے گا تو نہ ایسے لوگوں پر کوئی خوف طاری ہو گا اور نہ ہی وہ مخزون و مغموم ہوں گے۔ ۶۹ ",
        "ہم نے بنی اسرائیل سے عہد لیا اور ان کی طرف رسول بھیجے لیکن جب بھی کوئی پیغمبر ان کی خواہشات نفسانی اور میلانات کے خلاف آتا تو بعض کی تو تکذیب کرتے اور بعض کو قتل کر دیتے۔ ۷۰",
        "اور انہوں نے یہ گمان کر لیا تھا کہ اس کا کوئی بدلہ اور سزا نہ ہو گی لہٰذا وہ حقائق کو دیکھنے اور سچی باتوں کو سننے سے اندھے اور بہرے ہو گئے اس کے بعد (پھر وہ بیدار ہوئے اور) خدا نے ان کی توبہ قبول کر لی اس کے بعد (دوبارہ خواب غفلت میں جا پڑے اور) ان میں سے بہت سے اندھے اور بہرے ہو گئے اور خدا ان کی کار گزاریوں پر خوب اچھی طرح مطلع ہے۔ ۷۱ ",
        "جنہوں نے یہ کہا کہ خدا مسیح ابن مریم ہی ہے وہ یقیناً کافر ہیں (جبکہ خود) مسیح نے یہ کہا تھا کہ اے بنی اسرائیل تم خدائے واحد و یگانہ کی عبادت کرو جو میرا بھی پروردگار ہے اور تمہارا بھی،کیونکہ جو شخص کسی کو خدا کا شریک قرار دے گا خدا نے اس پر جنت کو حرام کر دیا ہے اور اس کا ٹھکانا جہنم ہے اور ظالموں کا کوئی یاور و انصار نہیں ہے۔ ۷۲ ",
        "جنہوں نے یہ کہا کہ خدا تین میں سے ایک ہے وہ بھی یقیناً کافر ہو گئے ہیں کیونکہ معبود یگانہ کے سوا اور کوئی خدا نہیں ہے اور اگر وہ اپنے اس قول سے دستبردار نہ ہوئے توا ن میں سے (اس عقیدہ پر قائم رہنے والے) کافروں کو درد ناک عذاب پہنچے گا۔ ۷۳ ",
        "کیا وہ خدا کے حضور توبہ نہیں کرتے اس کی طرف نہیں پلٹتے اور اس سے طلب بخشش نہیں کرتے جبکہ اللہ بخشنے والا مہربان ہے۔ ۷۴ ",
        "مسیح ابن مریم فقط فرستادہ خدا تھے ان سے پہلے اور دوسرے بھی فرستادگان الٰہی ہی تھے ان کی ماں بھی بہت سچی خاتون تھیں وہ دونوں کھانا کھاتے تھے (لہٰذا تم کسی طرح سے مسیحی کی الوہیت کا دعویٰ اور اس کی ماں کی عبادت کرتے ہو) غور کرو کہ ہم کس کس طرح سے نشانیوں کو کھول کھول کر بیان کرتے ہیں ا س کے بعد یہ دیکھو کہ وہ حق سے کس طرح باز رکھے جاتے ہیں۔ ۷۵ ",
        "(اے رسول)کہہ دو کیا تم خدا کے سوا ایسی چیز کی عبادت کرتے ہو جو نہ تمہیں نقصان ہی پہنچا سکتی ہے اور نہ ہی تمہارے نفع کی مالک ہے اور خدا سننے والا اور جاننے والا ہے۔ ۷۶",
        "(اے رسول)کہہ دو! اے اہل کتاب تم اپنے دین میں غلو (اور تجاو ز) نہ کرو اور حق کے سوا کچھ نہ کہو اور ایسے لوگوں کی ہوا و ہوس کی پیروی نہ کرو جو اس سے پہلے خود بھی گمراہ ہو گئے اور دوسروں کو بھی گمراہ کر دیا اور سیدھے راستے سے منحرف ہو گئے۔ ۷۷ ",
        "جو لوگ بنی اسرائیل میں سے کافر ہو گئے ہیں انہیں حضرت داؤد و عیسیٰ ابن مریم کی زبان سے لعنت کی گئی۔یہ اس بنا پر ہوا کہ وہ گناہ اور تجاوز کرتے تھے۔ ۷۸ ",
        "وہ ان برے اعمال سے جنہیں وہ خود انجام دیتے تھے ایک دوسرے کو منع نہیں کیا کرتے تھے۔ ۷۹ ",
        "تم ان میں سے بہت سے لوگوں کو دیکھو گے کہ وہ کافروں اور بت پرستوں کو دوست رکھتے ہیں اور ان سے راہ و رسم بڑھاتے ہیں انہوں نے کتنے برے اعمال اپنے (انجام اور آخرت) کے لئے آگے بھیجے ہیں کہ جن کا نتیجہ خدا کی ناراضگی تھی اور وہ ہمیشہ عذاب الٰہی میں رہیں گے۔ ۸۰ ",
        "اگر وہ خدا پر اور پیغمبر پر اور جو کچھ اس کے اوپر نازل ہوا ہے اس پر ایمان لے آتے تو (ہر گز) انہیں اپنا دوست نہ بناتے لیکن ان میں سے بہت سے لوگ فاسق ہیں۔ ۸۱ ",
        "یقینی طور پر تم یہود اور مشرکین کو مومنین کی دشمنی میں سب لوگوں سے بڑھا ہوا پاؤ گے لیکن وہ لوگ کہ جو خود کو مسیحی کہتے ہیں انہیں تم مومنین کے ساتھ دوستی میں قریب تر پاؤ گے۔ اس کی وجہ یہ ہے کہ ان میں کچھ دانشمند اور دنیا سے دور افراد موجود ہیں اور وہ حق کے مقابلے میں تکبر نہیں کرتے۔ ۸۲",
        "اور وہ جس وقت پیغمبر پر نازل ہونے والی آیات سنتے ہیں تو تم دیکھو گے کہ ان کی آنکھوں سے (فرط شوق میں )آنسو جاری ہو جاتے ہیں کیونکہ انہوں نے حق کو پہچان لیا ہے وہ کہتے ہیں ؟ اے پروردگار ! ہم ایمان لے آئے ہیں پس تو ہمیں حق کی گواہی دینے والوں میں لکھ لے۔ ۸۳ ",
        "ہم خدا پر اور اس حق پر جو ہم تک پہنچا ہے کیوں ایمان نہ لے آئیں جبکہ ہماری آرزو ہے کہ وہ ہمیں صالحین کے گروہ میں سے قرار دے ۸۴ ",
        "خدا نے انہیں ان ہی باتوں کی وجہ سے جنت کے ایسے باغات ثواب و جزا کے طور پر دیئے کہ جن کے درختوں کے نیچے نہریں جاری ہیں۔ وہ ہمیشہ ہمیشہ اسی میں رہیں گے اور یہ نیکو کار لوگوں کی جزا ہے۔ ۸۵ ",
        "اور وہ لوگ جو کافر ہو گئے اور انہوں نے ہماری آیات کو جھٹلایا وہ اہل دوزخ ہیں۔ ۸۶ ",
        "اے ایمان والو ! ان پاکیزہ چیزوں کو جو خدا نے تم پر حلال کر دی ہیں اپنے اوپر حرام نہ کرو اور حد سے تجاوز نہ کرو کیونکہ خدا حد سے تجاوز کرنے والوں کو دوست نہیں رکھتا۔ ۸۷ ",
        "اور خداوند تعالیٰ نے حلال اور پاکیزہ نعمات میں سے جو رزق تمہیں دے رکھا ہے انہیں کھاؤ اور اس خدا (کی مخالفت سے) ڈرا کرو۔ جس پر تم ایمان رکھتے ہو۔ ۸۸ ",
        "خداوند تعالیٰ تمہیں بے ہودہ ( اور بے ارادہ ) قسموں کی وجہ سے مواخذہ نہیں کرے گا لیکن وہ قسمیں کہ جنہیں (ارادہ کے ساتھ) تم نے محکم کیا ہو ان کے بارے میں مواخذہ کرے گا اس قسم کی قسموں کا کفارہ دس مسکینوں کو کھانا کھلانا ہے (کھانا ایسا ہونا چاہئے) جو تم عام طور پر اپنے گھر والوں کو کھلاتے ہو۔ یا دس مسکینوں کو لباس پہنانا ہے یا ایک غلام آزاد کرنا ہے اور جسے ان میں سے کچھ میسر نہ ہو وہ تین دن روزے رکھے یہ تمہاری قسموں کا کفارہ ہے جب تم قسمیں کھاتے ہو تو اپنی قسموں کی حفاظت کرو اور انہیں نہ توڑو۔ خداوند تعالیٰ اسی طرح سے اپنی آیات کو تمہارے لیے بیان کرتا ہے تاکہ تم اس کا شکر بجا لاؤ۔ ۸۹",
        "ایمان والو !شرابً جوا ,بت ,پانسہ یہ سب گندے شیطانی اعمال ہیں لہذا ان سے پرہیز کرو تاکہ کامیابی حاصل کرسکو ۹۰ ",
        "شیطان تو بس یہی چاہتا ہے کہ شراب اور جوے کے بارے میں تمہارے درمیان بغض اور عداوت پیدا کردے اور تمہیں یاد خدا اور نماز سے روک دے تو کیا تم واقعا رک جاؤ گے ۹۱ ",
        "اور دیکھو اللہ کی اطاعت کرو اور رسول کی اطاعت کرو اور نافرمانی سے بچتے رہو ورنہ اگر تم نے روگردانی کی توجان لو کہ رسول کی ذمہ داری صرف واضح پیغام کا پہنچادینا ہے ۹۲ ",
        "جو لوگ ایمان لائے اور انہوں نے نیک اعمال کئے ان کے لئے اس میں کوئی حرج نہیں ہے جو کچھ کھا پی چکے ہیں جب کہ وہ متقی بن گئے اور ایمان لے آئے اور نیک اعمال کئے اور پرہیز کیااور ایمان لے آئے اور پھر پرہیز کیا اور نیک عمل کیا اور نیک اعمال کرنے والوں ہی کو دوست رکھتا ہے ۹۳ ",
        "ایمان والو !اللہ ان شکاروں کے ذریعہ تمہارا امتحان ضرور لے گا جن تک تمہارے ہاتھ اور نیزے پہنچ جاتے ہیں تاکہ وہ یہ دیکھے کہ اس سے لوگوں کے غائبانہ میں بھی کون کون ڈرتا ہے پھر جو اس کے بعد بھی زیادتی کرے گا اس کے لئے دردناک عذاب ہے ۹۴ ",
        "ایمان والو حالاُ احرام میں شکار کو نہ مارو اور جو تم میں قصدا ایسا کرے گا اس کی سزا انہی جانوروں کے برابر ہے جنہیں قتل کیا ہے جس کا فیصلہ تم میں سے دو عادل افراد کریں اور اس قربانی کو کعبہ تک جانا چاہئے یا مساکین کے کھانے کی شکل میں کفارہ دیا جائے یا اس کے برابر روزے رکھے جائیں تاکہ اپنے کام کے انجام کا مزہ چکھیں -اللہ نے گزشتہ معاملات کو معاف کردیا ہے لیکن اب جو دوبارہ شکار کرے گا تو اس سے انتقام لے گا اور وہ سب پر غالب آنے والا اور بدلہ لینے والا ہے ۹۵",
        "تمہارے لئے دریائی جانور کا شکار کرنا اور اس کا کھانا حلال کردیا گیا ہے کہ تمہارے لئے اور قافلوں کے لئے فائدہ کا ذریعہ ہے اور تمہارے لئے خشکی کا شکار حرام کردیا گیا ہے جب تک حالت احرام میں رہو اور اس خدا سے ڈرتے رہو جس کی بارگاہ میں حاضر ہونا ہے ۹۶ ",
        "اللہ نے کعبہ کو جو بیت الحرام ہے اور محترم مہینے کو اور قربانی کے عام جانوروں کو اور جن جانوروں کے گلے میں پٹہ ڈال دیا گیا ہے سب کو لوگوں کے قیام و صلاح کا ذریعہ قرار دیا ہے تاکہ تمہیں یہ معلوم رہے کہ اللہ زمین و آسمان کی ہر شے سے باخبر ہے اور وہ کائنات کی ہر شے کا جاننے والا ہے ۹۷ ",
        "یاد رکھو خدا سخت عذاب کرنے والا بھی ہے اور غفور و رحیم بھی ہے ۹۸ ",
        "اور رسول پر تبلیغ کے علاوہ کوئی ذمہ داری نہیں ہے اور اللہ سے جن باتوں کا تم اظہار کرتے ہو یا چھپاتے ہو سب سے باخبر ہے ۹۹ ",
        "پیغمبر آپ کہہ دیجئے کہ خبیث اور پاکیزہ برابر نہیں ہوسکتے ,چاہے خبیث کی کثرت اچھی ہی کیوں نہ لگے صاحبان عقل اللہ سے ڈرتے رہو شاید کہ تم اس طرح کامیاب ہوجاؤ ۱۰۰ ",
        "ایمان والو ان چیزوں کے بارے میں سوال نہ کرو جو تم پر ظاہر ہوجائیں تو تمہیں بری لگیں اور اگر نزول قرآن کے وقت دریافت کرلو گے تو ظاہر بھی کردی جائیں گی اور اب تک کی باتوں کواللہ نے معاف کردیا ہے کہ وہ بڑا بخشنے والا اور برداشت کرنے والا ہے ۱۰۱ ",
        "تم سے سے پہلے والی قوموں نے بھی ایسے ہی سوالات کئے اور اس کے بعد پھر کافر ہوگئے ۱۰۲ ",
        "اللہ نے بحیرہ ,سائبہ ,وصیلہ اور ہام کا کوئی قانون نہیں بنایا یہ جو لوگ کافر ہوگئے ہیں وہ اللہ پر جھوٹا بہتان باندھتے ہیں اور ان میں کے اکثر بے عقل ہیں ۱۰۳",
        "اور جس وقت ان سے کہا جائے کہ جو کچھ خدا نے نازل کیا ہے اس کی طرف اور پیغمبر کی طرف آؤ تو وہ کہتے ہیں کہ جو کچھ ہم نے اپنے آباؤ اجداد سے پایا ہے وہ ہمارے لئے کافی ہے کیا ایسا نہیں ہے کہ ان کے آباؤ اجداد کچھ نہیں جانتے تھے اور انہوں نے ہدایت حاصل نہیں کی تھی۔ ۱۰۴ ",
        "اے ایمان والو ! اپنے اوپر نظر رکھو جب تمہیں ہدایت حاصل ہو جائے تو ان لوگوں کی گمراہی جو گمراہ ہو چکے ہیں تمہیں کوئی نقصان نہیں پہنچا سکے گی تمام چیزوں کی بازگشت خدا کی طرف ہے اور وہ تمہیں اس عمل سے جو تم کیا کرتے تھے آگاہ کرے گا۔ ۱۰۵ ",
        "اے ایمان لانے والوں ! جب تم میں سے کسی کی موت کا وقت آ جائے تو وصیت کرتے وقت اپنے میں سے دو عادل افراد کو بلا لو یا اگر تم سفر میں ہو اور تمہیں موت آ پہنچے (اور راستے میں تمہیں کوئی مسلمان نہ ملے) تو اغیار میں سے دو افراد اور اگر شہادت ادا کرتے وقت ان کے سچے ہونے میں شک کرو تو انہیں نماز کے بعد روک رکھو تاکہ وہ یہ قسم کھائیں کہ ہم حق کو کسی چیز کے بدلے فروخت کرنے کے لئے تیار نہیں ہیں اگرچہ ہمارے رشتہ داروں کے بارے میں ہو اور ہم خدائی شہادت کو نہیں چھپاتے کہ مبادا ہم گنہگاروں میں سے ہو جائیں۔ ۱۰۶ ",
        "اور اگر اطلاع حاصل ہو جائے کہ وہ دونوں گناہ کے مرتکب ہوئے ہیں (اور انہوں نے حق کو چھپایا ہے) تو دو اور افراد کو جن پر پہلے گواہوں نے ظلم کیا ہے ان کی جگہ قرار پائیں گے اور خدا کی قسم کھائیں گے کہ ہماری گواہی ان دونوں کی گواہی کی نسبت حق کے زیادہ قریب ہے اور ہم تجاوز و زیادتی کے مرتکب نہیں ہوئے اور اگر ہم نے ایسا کیا ہو تو ہم ظالمین میں سے ہوں گے۔ ۱۰۷ ",
        "یہ کام زیادہ سبب بنے گا کہ وہ حق کی گواہی دیں (اور خدا سے ڈریں ) اور یا (لوگوں سے) ڈریں کہ (ان کا جھوٹ فاش ہو جائے گا اور) ان کی قسموں کی جگہ دوسری قسمیں لے لیں گے اور خدا (کی مخالفت) سے ڈرو اور کان دھر کر بات سنو اور خدا فاسقین کی ہدایت نہیں کرتا۔ ۱۰۸",
        "اس دن سے ڈرو جس دن خدا پیغمبروں کو جمع کرے گا اور انہیں کہے گا کہ لوگوں نے تمہاری دعوت کا کیا جواب دیا تھا تو وہ کہیں گے ہمیں تو پتہ نہیں تو خود تمام پوشیدہ چیزوں کا جاننے والا ہے۔ ۱۰۹ ",
        "وہ وقت یاد کرو جب خدا نے عیسیٰ بن مریم سے کہا کہ اس نعمت کو یاد کرو جو میں نے تم پر اور تمہاری والدہ پر کی ہے جب میں نے روح القدس کے ذریعے تیری تقویت کی کہ تو گہوارے میں اور بڑے ہو کر لوگوں سے گفتگو کرتا تھا اور جب میں نے تجھے کتاب و حکمت اور تورات و انجیل کی تعلیم دی اور جب کہ تو میرے حکم سے مٹی سے پرندے کی شکل بناتا اور اس میں پھونکتا تھا اور وہ میرے حکم سے پرندہ بن جاتا تھا اور مادر زاد اندھے اور برص کی بیماری والے کو تو میرے حکم سے شفا دیتا تھا اور مردوں کو بھی تو میرے حکم سے زندہ کرتا تھا اور جب میں نے بنی اسرائیل کو تجھے اذیت و تکلیف پہنچانے سے باز رکھا جب تو ان کے پاس واضح دلائل لے کر آیا تھا لیکن ان میں سے کافروں کی ایک جماعت نے کہا کہ یہ تو کھلے ہوئے جادو کے سوا کچھ نہیں۔ ۱۱۰ ",
        "وہ وقت یاد کرو جب میں نے حواریوں کی طرف وحی کی کہ مجھ پر اور میرے بھیجے ہوئے پر ایمان لاؤ تو انہوں نے کہا کہ ہم ایمان لے آئے اور تو گواہ رہ کہ ہم مسلمان ہیں۔ ۱۱۱ ",
        "(وہ وقت کہ) جب حواریوں نے یہ کہا کہ اے عیسیٰ بن مریم ! کیا تیرا پروردگار آسمان سے مائدہ نازل کر سکتا ہے تو اس نے (جواب میں ) کہا اگر تم صاحبان ایمان ہو تو اللہ سے ڈرو۔ ۱۱۲ ",
        "وہ کہنے لگے (ہم یہ بات بری نیت سے نہیں کہتے بلکہ) ہم یہ چاہتے ہیں کہ اس میں سے کھائیں اور ہمارے دل (آپ کی رسالت پر) مطمئن ہو جائیں اور ہم جان لیں کہ تو نے ہم سے سچی بات کہی ہے اور ہم اس پر گواہ ہو جائیں۔ ۱۱۳",
        "عیسیٰ نے عرض کیا اے خدا ! اے ہمارے پروردگار ! ہم پر آسمان سے مائدہ نازل فرماتا کہ وہ ہمارے اول و آخر کے لئے عید قرار پائے اور تیری طرف سے نشانی ہو اور ہمیں روزی عطا فرما تو بہترین روزی دینے والا ہے۔ ۱۱۴ ",
        "خداوند تعالیٰ نے (دعا قبول فرما لی) اور کہا: میں اسے تم پر نازل کروں گا لیکن جو شخص تم میں سے اس کے بعد کافر ہو جائے گا (اور وہ انکار کی راہ اختیار کرے گا) اسے میں ایسی سزا دوں گا کہ عالمین میں سے ویسی سزا کسی کو نہ دی ہو گی۔ ۱۱۵ ",
        "وہ وقت جب خداوند تعالیٰ عیسیٰ ابن مریم سے کہے گا کہ(اے عیسیٰ) کیا تو نے لوگوں سے یہ کہا تھا کہ مجھے اور میری ماں کو اللہ کے علاوہ دو خدا بنا لو وہ جواب دیں گے کہ تیری ذات پاک ہے مجھے کوئی حق نہیں ہے کہ ایسی بات کہوں جو میرے لائق نہیں ہے اگر میں نے کوئی ایسی بات کہی ہو گی تو اس کا تجھے ضرور علم ہو گا تو ان سب باتوں کو جانتا ہے کہ جو میرے نفس و روح میں ہیں لیکن میں جو کچھ تیری ذات پاک میں ہے اسے نہیں جانتا کیونکہ تو تمام اسرار اور پوشیدہ چیزوں سے باخبر ہے۔ ۱۱۶ ",
        "مجھے تو نے جس کام پر مامور کیا تھا میں نے اس کے سوا ان سے اور کوئی بات نہیں کہی تھی میں نے تو ان سے یہی کہا تھا کہ اس خدا کی پرستش کرو جو میرا بھی پروردگار ہے اور تمہارا بھی پروردگار ہے اور میں تو اس وقت تک ہی ان کا نگران اور گواہ تھا جب تک کہ میں ان کے درمیان تھا اور جب تو نے مجھے ان کے درمیان سے اٹھا لیا تو پھر تو ہی ان کا نگران تھا اور توہی ہر چیز پر گواہ ہے۔ ۱۱۷ ",
        "(اس صورت میں ) اگر تو انہیں سزا دے تو وہ تیرے بندے ہیں اور اگر تو انہیں بخش دے تو تو توانا و حکیم ہے ۱۱۸ ",
        "خدا فرماتا ہے کہ یہ وہ دن ہے جس میں سچوں کو ان کی سچائی فائدہ بخشے گی ان کے لئے جنت کے باغات ہیں جن کے درختوں کے نیچے پانی کی نہریں جاری ہیں وہ ان میں ہمیشہ ہمیشہ رہیں گے خدا ان سے راضی و خوشنود ہو گا اور وہ خدا سے راضی اور خوشنود ہوں گے اور یہ بہت بڑی کامیابی ہے۔ ۱۱۹ ",
        "آسمانوں اور زمین اور ان کے درمیان تمام چیزوں کی حکومت اللہ ہی کے لئے ہے اور وہ ہر چیز پر قدرت رکھتا ہے۔ ۱۲۰"
    ],
    [
        "حمد و ستائش اس اللہ کے لئے ہے جس نے آسمانوں اور زمین کو پیدا کیا اور تاریکیوں اور نور کو ایجاد کیا لیکن کافر اللہ کے لئے شریک و شبیہ قرار دیتے ہیں حالانکہ اس کی توحید اور یکتائی کی دلیلیں تخلیق کائنات میں ظاہر و عیاں ہیں۔ ۱ ",
        "وہ وہی ذات ہے جس نے تمہیں گیلی مٹی سے پیدا کیا پھر اس نے ایک مدت مقرر کی (تاکہ انسان درجہ کمال کو پہنچ جائے) اور حتمی اجل اسی کے پاس ہے (اور وہ اس سے آگاہ ہے) اس کے باوجود (تم مشرک لوگ اس کی توحید و یکتائی، اس کی قدرت) میں شک و شبہ رکھتے ہو اور اس کا انکار کرتے ہو۔ ۲ ",
        "اور آسمانوں اور زمین میں اللہ تو وہی ہے جو تمہاری پوشیدہ باتوں کو بھی جانتا ہے اور آشکار کو بھی اور جو کچھ تم انجام دیتے ہو اور کسب کرتے ہو اس سے بھی باخبر ہے۔ ۳ ",
        "کوئی نشانی اور آیات خدا میں سے کوئی آیت ان تک نہیں پہنچی مگر یہ کہ وہ اس سے منہ پھیر لیتے ہیں۔ ۴ ",
        "انہوں نے حق کا انکار کر دیا جب کہ وہ ان کی طرف آیا لیکن جس بات کا وہ مذاق اڑایا کرتے تھے بہت جلد انہیں اس کی اطلاع مل جائے گی اور وہ اپنے اعمال کے نتائج سے آ گاہ ہوجائیں گے۔ ۵ ",
        "کیا انہوں نے دیکھا نہیں ہے کہ ہم نے کتنی گذشتہ اقوام کو ہلاک کیا ہے وہ قومیں کہ (جو تم سے کہیں زیادہ طاقتور تھیں ) جنہیں ہم نے ایسی توانائیاں عطا کی تھیں جو تمہیں نہیں دی ہیں ہم ان کی طرف پے در پے بارشیں بھیجیں اور ان (کی آبادیوں ) کے نیچے نہریں جاری کیں (لیکن جب انہوں نے سر کشی اور طغیانی کی تو) ہم نے انہیں ان کے گناہوں کی وجہ سے ہلاک کر دیا اور ان کے بعد ہم دوسری قوم کو وجود میں لائے۔ ۶ ",
        "اگر ہم کاغذ پر (لکھی ہوئی) کوئی کتاب تجھ پر نازل کرتے (اور وہ دیکھنے کے علاوہ) اسے اپنے ہاتھوں سے چھوتے بھی تو پھر بھی کفار یہی کہتے کہ یہ تو کھلے جادو کے سوا اور کچھ نہیں ہے۔ ۷",
        "انہوں نے کہا کہ اس کے اوپر کوئی فرشتہ کیوں نہ نازل ہوا (تاکہ لوگوں کو اللہ کی طرف دعوت دینے میں اس کی مدد کرتا) لیکن اگر ہم کوئی فرشتہ بھیج دیتے تو پھر معاملہ ہی صاف ہو جاتا تو (اور ایسی صورت میں اگر وہ مخالفت کریں گے) تو پھر انہیں مہلت نہیں دی جائے گی۔ ۸",
        "اور اگر اسے فرشتہ قرار دیتے تو یقیناً اسے بھی ایک مرد کی صورت میں ہی لاتے۔ پھر بھی (ان کے خیال کے مطابق) ہم معاملہ کو ان پر مشتبہ ہی چھوڑ دیتے جیسے وہ دوسروں پر معاملہ مشتبہ بناتے ہیں۔ ۹ ",
        "(اے رسول اس حالت سے پریشان نہ ہو) تجھ سے پہلے بھی بہت سے پیغمبروں کا مذاق اڑایا گیا تھا لیکن آخر کار جس چیز کا وہ مذاق اڑاتے تھے اسی نے ان کے دامن کو پکڑ لیا (اور ان پر عذاب الٰہی نازل ہو گیا)۔ ۱۰ ",
        "(اے رسول) کہہ دو کہ تم زمین میں چلو پھرو۔ اس کے بعد (دیکھو اور) غور کرو کہ جو لوگ آیات خداوندی کو جھٹلاتے تھے ان کا انجام کیا ہوا ؟ ۱۱ ",
        "کہہ دو کہ وہ چیزیں جو آسمانوں اور زمین میں ہیں کس کی ہیں۔ (جواب میں ) کہہ دو کہ وہ سب اللہ کی ہیں جس نے رحمت اور بخشش کو اپنے اوپر ضروری قرار دے لیا ہے (اور اسی دلیل سے) تم سب کو قطعی طور پر قیامت کے دن کہ جس میں کوئی شک و شبہ نہیں ہے جمع کرے گا صرف وہی لوگ ایمان نہیں لائیں گے جنہوں نے اپنا سرمایہ حیات ضائع کر دیا ہے اور خسارے کا شکار ہیں۔ ۱۲ ",
        "اور جو کچھ رات اور دن میں ہے وہ بھی سب اسی کے لئے ہے اور وہ سننے والا اور جاننے والا ہے۔ ۱۳ ",
        "کہہ دو کیا میں غیر خدا کو اپنا ولی بنا لوں جب کہ وہ آسمانوں اور زمین کا پیدا کرنے والا ہے اور وہ وہ ہے کہ جو روزی دیتا ہے اور کسی سے روزی نہیں لیتا تم کہہ دو کہ میں اس بات پر مامور ہوں کہ میں سب سے پہلے اس کے حکم کو تسلیم کرنے والا (مسلمان) ہوں اور (اللہ نے مجھے حکم دیا ہے کہ) مشرکین میں سے نہ ہونا۔ ۱۴ ",
        "کہہ دو کہ میں بھی اگر اپنے پروردگار کی نافرمانی کروں تو بڑے دن (قیامت) کے عذاب سے ڈرتا ہوں۔ ۱۵ ",
        "اس دن جس شخص کے اوپر سے عذاب الٰہی ٹل جائے (تو یوں سمجھو کہ) اللہ نے اپنی رحمت اس کے شامل حال کر دی ہے اور یہ واضح کامیابی ہے۔ ۱۶ ",
        "اگر اللہ تجھے کوئی نقصان پہنچائے تو اس کے علاوہ کوئی بھی اسے بر طرف نہیں کر سکتا اور اگر وہ تجھے کوئی بھلائی پہنچائے تو وہ تمام چیزوں پر قدرت رکھنے والا ہے۔ ۱۷ ",
        "وہی ہے کہ جو اپنے تمام بندوں پر قاہر و مسلط ہے اور وہ حکیم و خبیر ہے۔ ۱۸",
        "کہہ دو کہ سب سے بڑی گواہی کس کی ہے کہہ دو کہ خداوند تعالیٰ میرے اور تمہارے درمیان گواہ ہے (اس کی بہترین دلیل یہ ہے کہ) اس نے یہ قرآن میرے اوپر وحی کیا ہے تاکہ تمہیں اور ان تمام افراد کو ڈراؤں کہ جن تک یہ قرآن پہنچے اور حکم خدا کی مخالفت کا خوف دلاؤں کیا سچ مچ تم یہ گواہی دیتے ہو کہ خدا کے ساتھ دوسرے خدا بھی ہیں کہہ دو کہ میں ہر گز اس قسم کی گواہی نہیں دیتا کہہ دو کہ خدا یگانہ و یکتا ہے اور میں اس سے جو اس کا شریک قرار دے بری و بیزار ہوں۔ ۱۹ ",
        "وہ لوگ کہ جنہیں ہم نے آسمانی کتاب دی ہے (اس پیغمبر) کو اچھی طرح سے پہچانتے ہیں جس طرح اپنے بیٹوں کو پہچانتے ہیں صرف وہ اشخاص کہ جو اپنا سرمایہ وجود کھو بیٹھتے ہیں ایمان نہیں لاتے۔ ۲۰ ",
        "اس شخص سے زیادہ اور کون ظالم ہو گا کہ جس نے خدا پر جھوٹ باندھا (اور اس کیلئے شریک کا قائل ہوا) یا اس کی آیات کو جھٹلایا۔ یقیناً ظالم نجات کا منہ نہ دیکھ پائیں گے۔ ۲۱ ",
        "وہ دن کہ جس میں ہم ان سب کو محشور کریں گے تو مشرکین سے کہیں گے کہ تمہارے وہ معبود کہاں ہیں کہ جنہیں تم خدا کا شریک خیال کیا کرتے تھے؟ (وہ تمہاری مدد کو کیوں نہیں آتے؟) ۲۲ ",
        "پھر ان کا جواب اور عذر اس کے سوا اور کچھ نہیں ہے کہ وہ کہیں گے کہ اس خدا کی قسم جو ہمارا پروردگار ہے ہم مشرک نہیں تھے۔ ۲۳ ",
        "دیکھو وہ کس طرح خود اپنے آپ سے بھی جھوٹ بولتے ہیں اور جسے جھوٹ موٹ خدا کا شریک سمجھتے تھے اسے چھوڑ بیٹھیں گے۔ ۲۴ ",
        "ان میں سے کچھ لوگ تیری بات تو سنتے ہیں لیکن ہم نے ان کے دلوں پر پردے ڈال دیئے ہیں تاکہ وہ انہیں نہ سمجھیں اور ہم نے ان کے کانوں کو بوجھل کر دیا ہے اور وہ اس قدر ہٹ دھرم ہیں کہ اگر حق کی تمام نشانیاں بھی دیکھ لیں تب بھی ایمان نہیں لائیں گے یہاں تک کہ وہ جب تیرے پاس آتے ہیں تو تجھ سے جھگڑنے لگتے ہیں اور کافر کہتے ہیں کہ یہ تو پرانے لوگوں کے افسانے ہیں۔ ۲۵ ",
        "وہ دوسروں کو اس سے روکتے ہیں اور خود بھی اس سے دوری اختیارر کرتے ہیں اپنے سوا وہ کسی کو ہلاک نہیں کرتے۔ لیکن سمجھتے نہیں۔ ۲۶ ",
        "اگر تم (ان کی حالت) دیکھو جس وقت وہ آگ کے سامنے کھڑے ہوئے کہتے ہیں کہ کاش ہم (دوبارہ دنیا کی طرف) پلٹ جاتے اور اپنے پروردگار کی باتوں کی تکذیب نہ کرتے اور مومنین میں سے ہو جاتے۔ ۲۷",
        "بلکہ ان کے لئے وہ سب واضح ہوگیا جسے پہلے سے چھپارہے تھے اور اگر یہ پلٹا بھی دئیے جائیں تو وہی کریں گے جس سے یہ روکے گئے ہیں اور یہ سب جھوٹے ہیں ۲۸ ",
        "اور یہ کہتے ہیں کہ یہ صرف زندگانی دنیا ہے اور ہم دوبارہ نہیں اُٹھائے جائیں گے ۲۹ ",
        "اور اگر آپ اس وقت دیکھتے جب انہیں پروردگار کے سامنے کھڑا کیا جائے گا اور ان سے خطاب ہوگا کہ کیا یہ سب حق نہیں ہے تو وہ لوگ کہیں گے کہ بیشک ہمارے پروردگار کی قسم یہ سب حق ہے تو ارشاد ہوگا کہ اب اپنے کفر کے عذاب کا مزہ چکھو ۳۰ ",
        "بیشک وہ لوگ خسارہ میں ہیں جنہوں نے اللہ کی ملاقات کا انکار کیا یہاں تک کہ جب اچانک قیامت آگئی تو کہنے لگے کہ ہائے افسوس ہم نے قیامت کے بارے میں بہت کوتاہی کی ہے -اس وقت وہ اپنے گناہوں کا بوجھ اپنی پشت پر لادے ہوں گے اور یہ بدترین بوجھ ہوگا ۳۱ ",
        "اور یہ زندگانی دنیا صرف کھیل تماشہ ہے اور دار آخرت صاحبان تقوٰی کے لئے سب سے بہتر ہے ... کیا تمہاری سمجھ میں یہ بات نہیں آرہی ہے ۳۲ ",
        "ہمیں معلوم ہے کہ آپ کو ان کے اقوال سے دکھ ہوتا ہے لیکن یہ آپ کی تکذیب نہیں کررہے ہیں بلکہ یہ ظالمین آیات الٰہی کا انکار کررہے ہیں ۳۳ ",
        "اور آپ سے پہلے والے رسولوں کو بھی جھٹلایا گیا ہے تو انہوں نے اس تکذیب اور اذیت پر صبر کیا ہے یہاں تک کہ ہماری مدد آگئی اور اللہ کی باتوں کا کوئی بدلنے والا نہیں ہے اور آپ کے پاس تو مرسلین کی خبریں آچکی ہیں ۳۴ ",
        "اور اگر ان کا اعراض و انحراف آپ پر گراں گزرتا ہے تو اگر آپ کے بس میں ہے کہ زمین میں سرنگ بنادیں یا آسمان میں سیڑھی لگا کر کوئی نشانی لے آئیں تو لے آئیں ....بیشک اگر خدا چاہتا تو جبرا سب کو ہدایت پر جمع ہی کردیتا لہذا آپ اپنا شمار ناواقف لوگوں میں نہ ہونے دیں ۳۵",
        "صرف وہ لوگ تیری دعوت قبول کرتے ہیں جو سننے والے کان رکھتے ہیں لیکن مردے اور (وہ لوگ جو روح انسانی ہاتھ سے دے بیٹھے ہیں ایمان نہیں لائیں گے اور) خدا (انہیں قیامت کے دن) مبعوث کرے گا پھر وہ اس کی طرف پلٹ جائیں گے۔ ۳۶ ",
        "اور انہوں نے کہا کہ کوئی نشانی اور معجزہ اس کے پروردگار کی طرف سے اس پر کیوں نازل نہیں ہوتا تم کہہ دو کہ خداوند تعالیٰ اس بات پر قادر ہے کہ کوئی نشانی نازل کرے لیکن ان میں سے اکثر کو اس کا علم نہیں ہے۔ ۳۷ ",
        "کوئی زمین میں چلنے والا جانور اور کوئی دو پروں سے اڑنے والا پرندہ نہیں ہے مگر یہ کہ وہ تمہاری طرح کی امت ہیں ہم نے کسی چیز کو اس کتاب میں فروگذاشت نہیں کیا ہے پھر وہ سب کے سب اپنے پروردگار کی طرف محشور ہوں گے۔ ۳۸ ",
        "اور وہ لوگ جو ہماری آیات کی تکذیب کرتے ہیں تاریکیوں میں بہرے اور گونگے قرار پاتے ہیں جسے خدا چاہتا ہے (اور وہ اسی کا مستحق ہوتا ہے) اسے وہ گمراہ کرتا ہے اور جسے وہ چاہتا ہے (اور اس کو اس بات کے لائق پاتا ہے) اسے سیدھے راستے پر قرار دیتا ہے۔ ۳۹ ",
        "کہہ دو کیا تم نے کبھی سوچا بھی ہے کہ اگر خدا کا عذاب تم پر نازل ہو جائے یا قیامت آ جائے تو کیا تم (اپنی مشکلات کے حل کیلئے) خدا کے سوا کسی اور کو بلاؤ گے اگر تم سچے ہو۔ ۴۰ ",
        "نہیں بلکہ تم صرف اسی کو بلاؤ گے اور اگر وہ چاہے گا تو اس مشکل کو جس کے لئے تم نے اسے بلایا ہے بر طرف کر دے گا اور جسے آج تم (خدا کا) شریک قرار دیتے ہو اسے (اس دن) بھول جاؤ گے۔ ۴۱ ",
        "ہم نے ان امتوں پر جو تم سے پہلے تھیں (پیغمبر بھیجے اور جب وہ ان کی مخالفت کے لئے اٹھ کھڑے ہوئے تو) ہم نے انہیں شدت و تکلیف اور رنج و بے آرامی میں مبتلا کر دیا کہ (شاید وہ بیدار ہو جائیں اور حق کے سامنے) سر تسلیم خم کر دیں۔ ۴۲ ",
        "جب ہمارا عذاب ان کے پاس پہنچا تو انہوں نے (خضوع کیوں نہیں کیا ؟ اور) سر تسلیم کیوں خم نہ کیا ؟ لیکن ان کے دل سخت ہو گئے اور شیطان نے ہر اس کام کو جو وہ کرتے تھے ان کی نظروں میں پسندیدہ کرکے دکھایا۔ ۴۳ ",
        "جب (نصیحتوں نے کوئی فائدہ نہ دیا اور) جو کچھ انہیں یاد دہانی کرائی گئی تھی وہ اسے بھول گئے تو ہم نے (نعمتوں میں سے) تمام چیزوں کے دروازے ان کے لئے کھول دیئے یہاں تک کہ وہ (مکمل طور پر) خوشحال ہو گئے (اور انہوں نے ان کے ساتھ دل لگا لیا) تو ہم نے یکایک انہیں دھر پکڑا (اور سخت سزا دی) تو اس وقت وہ سب کے سب مایوس ہو گئے (اور ان پر امید کے سب دروازے بند ہو گئے)۔ ۴۴",
        "(اور اس طرح سے) جن لوگوں نے ظلم کیا تھا ان کی زندگی کا خاتمہ کر دیا گیا (اور ان کی نسل منقطع ہو گئی) اور حمد مخصوص ہے اس خدا کے لئے کہ جو عالمین کا پروردگار ہے۔ ۴۵ ",
        "کہہ دو کہ کیا تم نے اس بات پر بھی غور کیا ہے کہ اگر خدا تمہارے کان اور آنکھیں تم سے لے لے اور تمہارے دلوں پر مہر لگا دے (کہ تم کوئی بات نہ سمجھ سکو) تو خدا کے سوا اور کون ہے کہ جو یہ چیزیں تمہیں دیدے دیکھو ہم آیات کی کس طرح مختلف طریقوں سے تشریح کرتے ہیں اس کے بعد وہ لوگ منہ پھیر لیتے ہیں۔ ۴۶ ",
        "کہہ دو کہ کیا تم نے یہ بھی غور کیا کہ اگر خدا کا عذاب اچانک (اور پوشیدہ) یا آشکار تمہارے پاس آ جائے تو کیا ظالموں کے گروہ کے سوا اور کوئی ہلاک ہو گا؟ ۴۷ ",
        "اور ہم پیغمبروں کو نہیں بھیجتے سوائے اس کے کہ وہ بشارت دینے والے اور ڈرانے والے ہوتے ہیں پس جو لوگ ایمان لے آئیں اور اپنی اصلاح کر لیں تو ان کے لئے نہ تو کوئی خوف ہو گا اور نہ ہی وہ غمگین ہوں گے۔ ۴۸ ",
        "وہ لوگ جو ہماری آیات کو جھٹلاتے ہیں ان کی نافرمانیوں کے سبب خدا وند تعالیٰ کا عذاب انہیں پہنچنے گا۔ ۴۹ ",
        "کہہ دو کہ میں یہ تو نہیں کہتا کہ خدا کے خزانے میرے پاس ہیں اور نہ میں غیب سے آگاہ ہوں سوائے اس کے جو خدا مجھے تعلیم دیتا ہے اور میں تمہیں یہ بھی نہیں کہتا کہ میں فرشتہ ہوں میں تو صرف اس کی پیروی کرتا ہوں جو خدا کی طرف سے مجھ پر وحی ہوتی ہے کہہ دو کہ کیا نابینا اور بینا برابر ہیں تم اس پر غور کیوں نہیں کرتے؟ ۵۰ ",
        "اس قرآن کے ذریعے ان لوگوں کو ڈراؤ جو حشر و نشر اور قیامت کے دن سے ڈرتے ہیں وہ دن کہ جس میں یارو یاور سر پرست اور شفاعت کرنے والا سوائے اس خدا کے نہ رکھتے ہوں گے شاید وہ تقویٰ اور پرہیز گاری اختیار کریں۔ ۵۱ ",
        "ان لوگوں کو جو صبح شام خدا کو پکارتے ہیں اور اس کی ذات پاک کے علاوہ کسی پر نگاہ نہیں رکھتے اپنے سے دور نہ کر۔ نہ ان کا حساب تجھ پر ہے اور نہ تیرا حساب ان پر ہے اگر تو ان کو دھتکارے گا تو ظالموں میں سے ہو جائے گا۔ ۵۲",
        "اور اس طرح ہم نے ان میں سے بعض کو دوسرے بعض کے سا تھ آزمایا ہے (تو نگروں کو فقیروں کے ذریعے) تاکہ وہ یہ کہیں کہ کیا یہ ہیں وہ کہ جنہیں خدا نے ہمارے درمیان سے (چنا ہے) اور ان پر احسان کیا ہے اور انہیں نعمت ایمان سے نواز ہے تو کیا خدا شکر کرنے والوں کو بہتر طور پر پہچانتا نہیں ہے ؟ ۵۳ ",
        "جب وہ لوگ جو ہماری آیات پر ایمان لائے ہیں تمہارے پاس آئیں تو ان سے کہو تم پر سلام ہو تمہارے پروردگار نے اپنے اوپر رحمت فرض کر لی ہے تم میں سے جو آدمی نادانی سے کوئی برا کام کر لے اس کے بعد توبہ اور اصلاح (و تلافی) کرے تو وہ بخشنے والا مہربان ہے۔ ۵۴ ",
        "اور ہم اس طرح سے آ یات کو تفصیل کے ساتھ بیان کرتے ہیں (اور واضح کرتے ہیں ) تاکہ گنہگاروں کا راستہ آشکار ہو جائے۔ ۵۵ ",
        "(اے رسول) تم(مشرکین سے) کہہ دو کہ مجھے ان کی پرستش سے منع کیا گیا ہے جنہیں تم خدا کے سوا پکارتے ہو۔ کہہ دو کہ میں تمہاری ہو او ہوس کی پیروی نہیں کرتا اگر میں ایسا کروں گا تو گمراہ ہو جاؤں گا اور ہدایت پانے والوں میں سے نہ ہوں گا۔ ۵۶ ",
        "تم کہہ دو کہ میں اپنے پروردگار کی طرف سے ایک واضح اور روشن دلیل رکھتا ہوں اور تم نے اس کی تکذیب کی ہے اور اسے قبول نہیں کیا وہ چیز(یعنی عذاب الٰہی) کہ جس کے بارے میں تمہیں زیادہ جلدی ہے وہ میرے ہاتھ میں نہیں ہے حکم اور فرمان جاری کرنا صرف خدا ہی کے اختیار میں ہے جو حق کو باطل سے جدا کرتا ہے اور وہ (حق کو باطل سے) بہترین (طریقے پر) جدا کرنے والا ہے۔ ۵۷ ",
        "تم کہہ دو کہ اگر وہ چیز جس کے بارے میں تمہیں جلدی ہے میرے پاس ہوتی (اور میں تمہاری درخواست پر عمل کرتا تو عذاب الٰہی تم پر نازل ہو جاتا) اور میرا اور تمہارا کام انجام کو پہنچ جاتا اور خدا ظالموں کو اچھی طرح سے پہچانتا ہے۔ ۵۸ ",
        "غیب کی چابیاں صرف اسی کے پاس ہیں اور اس کے علاوہ کوئی اسے نہیں جانتا اور خشکی اور دریا میں جو کچھ ہے وہ اسے جانتا ہے کوئی پتا (کسی درخت سے) نہیں گرتا مگر یہ کہ وہ اس سے آگاہ ہے اور نہ زمین کی پوشیدہ و تاریک جگہوں میں کوئی دانہ",
        "وہی وہ ذات ہے کہ جو تمہاری روح کو رات کے وقت (نیند میں ) لے لیتا ہے اور جو کچھ تم نے دن میں کسب کیا (انجام دیا) ہے اس سے با خبر ہے پھر وہ دن میں (نیند سے) تمہیں اٹھاتا ہے (یہ کیفیت ہمیشہ جاری رہتی ہے) یہاں تک کہ معین گھڑی آ پہنچے اس کے بعد تمہاری بازگشت اسی کی طرف ہو گی اور جو کچھ عمل تم کرتے ہو وہ اس کی تمہیں خبر دے گا۔ ۶۰ ",
        "وہ اپنے بندوں پر مکمل تسلط رکھتا ہے اور تمہارے اوپر نگہبان بھیجتا ہے یہاں تک کہ تم میں سے کسی کو موت کا وقت آ پہنچے تو ہمارے بھیجے ہوئے اس کی جان لے لیتے ہیں اور وہ کوتاہی نہیں کرتے۔ ۶۱ ",
        "اس کے بعد (تمام بندے) خدا کی طرف جو ان کا مولائے حقیقی ہے پلٹ جائیں گے جان لو کہ حکم کرنا اسی کے ساتھ مخصوص ہے اور وہ سب سے جلد حساب کرنے والا ہے۔ ۶۲ ",
        "کہہ دو کہ کون ہے وہ کہ جو تمہیں خشکی اور سمندروں کی تاریکیوں سے رہائی دیتا ہے جب کہ تم اسے آشکار اور پوشیدہ طور پر (دل ہی دل میں ) پکارتے ہو (اور کہتے ہو کہ) اگر تو نے ہمیں ان خطرات اور تاریکیوں سے رہائی بخش دی تو ہم شکر گزاروں میں سے ہو جائیں گے۔ ۶۳ ",
        "کہہ دو کہ خدا تمہیں ان چیزوں سے اور ہر مشکل و پریشانی سے نجات بخشتا ہے۔ ۶۴ ",
        "تم کہہ دو کہ وہ اس بات پر قادر ہے کہ کوئی عذاب یا تو اوپر کی طرف سے تم پر نازل کر دے یا تمہارے پاؤں کے نیچے کی طرف سے بھیج دے یا تمہیں مختلف گروہوں کی صورت میں ایک دوسرے کے ساتھ بھڑا دے اور جنگ (و ناراحتی) کا ذائقہ تم میں سے ہر ایک کو دوسرے کے ذریعے چکھا دے۔ دیکھو! ہم طرح طرح کی آیات کو کس طرح ان کے لئے واضح کرتے ہیں۔شاید کہ وہ سمجھ لیں۔ ۶۵ ",
        "تیری قوم نے اس کی تکذیب اور انکار کیا حالانکہ وہ حق ہے (ان سے) کہہ دو کہ میں تمہارے بارے میں قبول کرنے اور ایمان لانے کا جوابدہ نہیں ہوں۔ ۶۶ ",
        "ہر خبر (جو خدا نے تمہیں دی ہے آخر کار اس) کی ایک قرار گاہ ہے اور تم جلدی ہی جان لو گے۔ ۶۷ ",
        "جس وقت تم ان لوگوں کو دیکھو کہ جو ہماری آیات کا مذاق اڑاتے ہیں تو ان سے منہ پھیر لو یہاں تک کہ وہ دوسری باتوں میں مشغول ہو جائیں اور اگر شیطان تمہیں بھلا دے تو جو نہی (اس) ستم گر گروہ کی طرف تمہاری توجہ ہو جائے تو ان کے پاس بیٹھنے سے کنارہ کشی کر لو۔ ۶۸",
        "اور صاحبان هتقو یٰ پر ان کے حساب کی کوئی ذمہ داری نہیں ہے لیکن یہ ایک یاددہانی ہے کہ شاید یہ لوگ بھی تقوٰی اختیار کرلیں ۶۹ ",
        "اور ان لوگوں کو چھوڑ دو جنہوں نے اپنے دین کو کھیل تماشہ بنا رکھا ہے اور انہیں زندگانی دنیا نے دھوکہ میں مبتلا کردیا ہے اور ان کو یاد دہانی کراتے رہو کہ مبادا کوئی شخص اپنے کئے کی بنا پر ایسے عذاب میں مبتلا ہوجائے کہ اللہ کے علاوہ کوئی سفارش کرنے والا اور مدد کرنے والا نہ ہو اور سارے معاوضے اکٹھا بھی کردے تو اسے قبول نہ کیا جائے یہی وہ لوگ ہیں جنہیں ان کے کرتوت کی بنا پر بلاؤں میں مبتلا کیا گیا ہے کہ اب ان کے لئے گرم پانی کا مشروب ہے اور ان کے کفر کی بنا پر دردناک عذاب ہے ۷۰ ",
        "پیغمبر آپ کہہ دیجئے کہ ہم خدا کو چھوڑ کر ان کو پکاریں جو نہ فائدہ پہنچاسکتے ہیں اور نہ نقصان اور اس طرح اللہ کے ہدایت دینے کے بعد اُلٹے پاؤں پلٹ جائیں جس طرح کہ کسی شخص کو شیطان نے روئے زمین پر بہکا دیا ہو اور وہ حیران و سرگرداں مارا مارا پھر رہا ہو اور اس کے کچھ اصحاب اسے ہدایت کی طرف پکار رہے ہوں کہ ادھر آجاؤ .... آپ کہہ دیجئے کہ ہدایت صرف اللہ کی ہدایت ہے اور ہمیں حکم دیا گیا ہے کہ ہم رب العالمین کی بارگاہ میں سراپا تسلیم رہیں ۷۱ ",
        "اور دیکھو نماز قائم کرواور اللہ سے ڈرو کہ وہی وہ ہے جس کی بارگاہ میں حاضر کئے جاؤ گے ۷۲ ",
        "وہی وہ ہے جس نے آسمان و زمین کو حق کے ساتھ پیدا کیا ہے اور وہ جب بھی کہتا ہے کہ ہوجا تو وہ چیز ہوجاتی ہے اس کا قول برحق ہے اور جس دن صور پھونکا جائے گا اس دن سارا اختیار اسی کے ہاتھ میں ہوگا وہ غائب اور حاضر سب کا جاننے والا صاحب حکمت اور ہر شے سے باخبر ہے ۷۳",
        "(اور یاد کرو) جب ابراہیم نے اپنے مربی (چچا) آزر سے یہ کہا کہ کیا تم بتوں کو اپنا خدا بناتے ہو میں تو تمہیں اور تمہاری قوم کو واضح گمراہی میں پاتا ہوں۔ ۷۴ ",
        "اس طرح ہم نے آسمانوں اور زمین کے ملکوت ابراہیم کو دکھائے تاکہ وہ اہل یقین میں سے ہو جائے۔ ۷۵ ",
        "جب رات کی (تاریکی) نے اسے ڈھانپ لیا تو اس نے ایک ستارے کو دیکھا تو کہا کیا یہ میرا خدا ہے ؟ لیکن جب وہ غروب ہو گیا تو کہا کہ میں غروب ہوجانے والوں کو پسند نہیں کرتا۔ ۷۶ ",
        "اور جب اس نے چاند کو دیکھا کہ وہ (سینہ افق کو چیر کر) نکلا ہے تو اس نے کہا کیا یہ میرا خدا ہے ؟ لیکن جب وہ بھی غروب ہو گیا تو کہا کہ اگر میرا پروردگار میری رہنمائی نہ کرے تو میں یقینی طور پر گمراہوں میں سے ہو جاؤں گا۔ ۷۷ ",
        "اور جب اس نے سورج کو دیکھا کہ وہ (سینہ افق کو چیر کر) نکل رہا ہے تو کہا کہ کیا یہ میرا خدا ہے ؟ یہ تو (سب سے) بڑا ہے لیکن جب وہ بھی غروب ہو گیا تو کہا اے قوم میں ان شریکوں سے جنہیں تم (خدا کے لئے) قرار دیتے ہو بیزار ہوں۔ ۷۸ ",
        "میں نے تو اپنا رخ اس ہستی کی طرف کر لیا ہے کہ جس نے آسمانوں اور زمین کو پیدا کیا ہے میں اپنے ایمان میں مخلص ہوں اور میں مشرکین میں سے نہیں ہوں۔ ۷۹ ",
        "اس (ابراہیم) کی قوم نے اس سے حجت بازی شروع کی تو انہوں نے کہا کہ تم مجھ سے خدا کے بارے میں حجت بازی کیوں کرتے ہو حالانکہ خدا نے مجھے (واضح دلائل کے ساتھ) ہدایت کی ہے اور جسے تم خدا کا شریک قرار دیتے ہو میں اس سے نہیں ڈرتا (اور مجھے کوئی نقصان نہیں پہنچے گا)مگر یہ کہ میرا پروردگار کچھ چاہے میرے پروردگار کی آگاہی اور علم اس قدر وسیع ہے کہ وہ تمام چیزوں پر حاوی ہے کیا تم متذکر اور بیدار نہیں ہوتے۔ ۸۰ ",
        "میں تمہارے بتوں سے کس طرح ڈروں جب کہ تم اس بات سے نہیں ڈرتے کہ تم نے خدا کا ایسا شریک قرار دے لیا ہے کہ جس کے بارے میں اس نے تم پر کوئی دلیل نازل نہیں کی (سچ بتاؤ) ان دونوں گروہوں (بت پرستوں اور خدا پرستوں ) میں سے کونسا گروہ سزا سے امن میں رہنے کے زیادہ لائق ہے اگر تم جانتے ہو۔ ۸۱",
        "ہاں ہاں وہ لوگ جو ایمان لائے ہیں اور انہوں نے اپنے ایمان کو شرک کے ساتھ مخلوط نہیں کیا ان کا انجام امن ہے اور وہ ہدایت یافتہ ہیں۔ ۸۲ ",
        "یہ ہمارے دلائل تھے جو ہم نے ابراہیم کو اس کی قوم کے مقابلے میں دیئے تھے ہم جس شخص کے درجات کو چاہتے ہیں تیرا پروردگار حکیم اور دانا ہے۔ ۸۳ ",
        "اور ہم نے اسے (ابراہیم کو) اسحاق و یعقوب عطا کئے اور ہم نے ہر ایک کو ہدایت کی اور نوح کو (بھی) ہم نے ان سے پہلے ہدایت کی تھی اور اس کی ذریت وا ولاد میں سے داؤد، سلیمان، ایوب ،یوسف، موسیٰ، اور ہارون کو بھی(ہم نے ہدایت کی)۔ اور ہم نیکوکاروں کو اسی طرح سے جزا دیتے ہیں۔ ۸۴ ",
        "اور (اسی طرح) زکریا ،یحییٰ ، عیسیٰ اور الیاس سب کے سب صالحین میں سے تھے۔ ۸۵ ",
        "اور اسماعیل، الیسع، یونس اور ہر ایک کو ہم نے عالمین پر فضیلت دی۔ ۸۶ ",
        "اور ان کے آباؤ اجداد اور ان کی اولاد اور ان کے بھائیوں میں سے کچھ افراد کو ہم نے برگزیدہ کیا اور انہیں راہ راست کی ہدایت کی۔ ۸۷ ",
        "یہ خدا کی ہدایت ہے کہ جو اپنے بندوں میں سے جسے چاہتا ہے اس کی ہدایت کرتا ہے اور اگر وہ مشرک ہو جائیں تو انہوں نے جو کچھ عمل کیا تھا وہ سب کا سب (ضائع اور) نابود ہو جائے گا۔ ۸۸ ",
        "وہ ایسے لوگ ہیں جنہیں ہم نے کتاب اور حکم و نبوت عطا کی ہے اور اگر وہ اس کا انکار کریں اور کافر ہو جائیں (تو کوئی اہمیت نہیں رکھتا کیونکہ) ہم نے ایسے لوگوں کو اس کا نگہبان بنایا ہے کہ جو اس کا کفر و انکار کرنے والے نہیں ہیں۔ ۸۹ ",
        "وہ ایسے لوگ ہیں کہ جنہیں خدا نے ہدایت کی ہے پس تم ان کی ہدایت کی اقتدا (پیروی) کرو (اور) یہ کہو کہ میں اس (رسالت و تبلیغ) کے بدلے میں تم سے کوئی اجر و بدلہ نہیں مانگتا یہ رسالت تو عالمین کے لئے ایک یاددہانی کے سوا اور کچھ نہیں ہے۔ ۹۰",
        "انہوں نے خدا کو جیسا کہ پہچاننا چاہئے تھا نہیں پہچانا جب کہ انہوں نے یہ کہا کہ اس نے کسی انسان پرکوئی چیز نازل نہیں کی تم یہ کہہ دو کہ وہ کتاب جو موسیٰ لائے تھے کس نے نازل کی تھی وہ کتاب جو لوگوں کے لئے نور اور ہدایت تھی۔ (لیکن تم لوگوں نے) اسے پراگندہ کر دیا ہے تم اس کے کچھ حصے کو تو آشکار کرتے ہو اوربہت سا حصہ (لوگوں سے) پوشیدہ رکھتے ہو اور تمہیں ایسے مطالب کی تعلیم دی گئی ہے کہ جن سے تم اور تمہارے آباؤ اجداد باخبر نہیں تھے۔ کہہ دو کہ خدا نے۔اور پھر انہیں ان کی ہٹ دھرمی میں چھوڑ دو تاکہ وہ کھیل کود میں پڑے رہیں۔ ۹۱ ",
        "اور یہ وہ کتاب ہے جسے ہم نے نازل کیا ہے یہ ایک ایسی با برکت کتاب ہے کہ جو کتابیں اس سے پہلے آئی ہیں ان سب کی تصدیق کرتی ہے (اور اسے ہم نے اس لئے بھیجا ہے) تاکہ تم ام القری (مکہ) اور اس کے گرد اگرد کے لوگوں کو (عذاب خدا سے) ڈراؤ (اور ذمہ داریوں سے آگاہ کرو) جو لوگ آخرت پر ایمان رکھتے ہیں وہ اس پر بھی ایمان لے آتے ہیں اور اپنی نمازوں کی حفاظت و نگرانی کرتے ہیں۔ ۹۲ ",
        "اس شخص سے بڑھ کر ظالم اور کون ہو گا کہ جو خدا پر جھوٹ باندھے یا یہ کہے کہ مجھ پر وحی نازل کی گئی ہے حالانکہ اس پر وحی نازل نہ ہوئی ہو اور وہ شخص کو جو یہ کہے کہ میں بھی ایسا ہی کلام جیسا کہ اللہ نے نازل کیا ہے نازل کروں گا اور اگر تم ان ظالموں کو اس وقت دیکھو جب کہ یہ موت کے شدائد میں گھرے ہوں گے اور فرشتے ہاتھ پھیلائے انہیں کہہ رہے ہوں گے کہ اپنی جان (اور روح) کو باہر نکالو۔ آج تم ان دروغ گوئیوں کے بدلے جو تم نے خدا پر باندھی تھیں اور اس کی آیات کے سامنے جو تکبر تم کیا کرتے تھے اس کے بدلے ذلیل کرنے والے عذاب دیکھو گے اور (اس دن) ان کی حالت پر تمہیں افسوس ہو گا۔ ۹۳ ",
        "(روز قیامت خدا فرمائے گا آج) تم سب ہماری بار گاہ میں اکیلے لوٹ کر آئے ہو اسی طرح جیسا کہ پہلے دن ہم نے تمہیں خلق کیا تھا اور جو کچھ ہم نے (دنیا میں ) تمہیں عطا کیا تھا اسے (وہیں دنیا میں ہی) اپنے پس پشت ڈال آئے ہو اور وہ شفاعت کرنے والے کہ جنہیں تم اپنی شفاعت میں شریک سمجھتے تھے انہیں ہم تمہارے ساتھ نہیں دیکھتے تمہارے پیوند اور رشتے ختم ہو گئے ہیں اور وہ تمام چیزیں کہ جنہیں تم اپنا سہارا خیال کرتے تھے وہ تم سے دور اور گم ہو گئی ہیں۔ ۹۴",
        "خدا دا نے اور گٹھلی کو چیرنے والاہے اور زندہ کو مردہ سے پیدا کرتا ہے اور مردے کو زندہ سے نکالتا ہے یہ ہے تمہارا خدا، پس تم حق سے کیسے منحرف ہوتے ہو۔ ۹۵ ",
        "وہ صبح کو شگافتہ کرنے والا ہے اور اس نے رات کو سکون کا باعث اور آفتاب و ماہتاب کو حساب کا ذریعہ قرار دیا ہے یہ دانا و توانا خدا کی تقدیر ہے۔ ۹۶ ",
        "اور وہی ہے وہ ذات کہ جس نے تمہارے لئے ستارے قرار دیئے تاکہ تم خشکی اور دریا کی تاریکی میں ان کے ذریعہ ہدایت حاصل کرو۔ ہم نے ان لوگوں کے لئے کہ جو جانتے ہیں (اور جو اہل فکر و نظر ہیں ) اپنی نشانیاں کھول کر بیان کر دی ہیں۔ ۹۷ ",
        "اور وہی ہے وہ ذات کہ جس نے تمہیں ایک ہی نفس سے پیدا کیا حالانکہ بعض انسان پائیدار ہیں (ایمان یا خلقت کامل کے لحاظ سے) اور بعض ناپائیدار۔ ہم نے اپنی آیات ان لوگوں کے لئے جو سمجھتے ہیں بیان کر دی ہیں۔ ۹۸ ",
        "اور وہی وہ ذات ہے کہ جس نے آسمان سے پانی نازل کیا اور اس کے ذریعے طرح طرح کے نباتات (اگائے)۔ ان سے سبز تنے اور شاخیں نکالیں اور ان سے ترتیب کے ساتھ چنے ہوئے دانے اور کھجور کے گچھوں سے باریک دھاگوں کے ساتھ جڑے ہوئے خوشے باہر نکالے اور طرح طرح کے انگو ر‘ زیتون اور انار کے باغ (پیدا کئے) جو ایک دوسرے سے مشابہ بھی ہیں اور (بعض) غیر مشابہ (ہیں ) جب ان میں پھل آتا ہے تو تم اس میں پھل لگنے اور اس کے پکنے کی طرف نگاہ کرو کہ اس میں صاحبان ایمان کے لئے نشانیاں ہیں۔ ۹۹ ",
        "انہوں نے جنوں میں سے خدا کے شریک قرار دیئے ہیں حالانکہ خدا نے ان سب کو پیدا کیا ہے اور انہوں نے خدا کے لئے بیٹے اور بیٹیاں جھوٹ اور جہالت سے بنا رکھے ہیں خدا اس بات سے منزہ و برتر ہے جو یہ اس کی توصیف میں (بیان) کرتے ہیں۔ ۱۰۰ ",
        "آسمانوں اور زمین کی ابداع کرنے والا (اور انہیں تازہ اور نیا وجود عطا کرنے والا) وہی ہے کیسے ممکن ہے کہ اس کا کوئی بیٹا ہو حالانکہ اس کی کوئی بیوی نہیں ہے اور سب چیزوں کو اسی نے پیدا کیا ہے اور وہ سب چیزوں کو جانتا ہے۔ ۱۰۱",
        "ہاں ! ایسا ہی ہے تمہارا خدا، تمہارا پروردگار اس کے سوا اور کوئی معبود نہیں ہے وہ تمام چیزوں کا خالق ہے تم صرف اسی کی عبادت کرو اور وہ تمام موجودات کا حافظ اور مدبر ہے۔ ۱۰۲ ",
        "آنکھیں اس کا ادراک نہیں کر سکتیں لیکن وہ سب آنکھوں کا ادراک رکھتا ہے اور وہ (طرح طرح کی نعمتوں کا) عطا کرنے والا ہے (اور چھوٹے چھوٹے کاموں سے باخبر ہے) اور تمام (چیزوں ) سے آگاہ ہے۔ ۱۰۳ ",
        "تمہارے پروردگار کی طرف سے تمہارے لئے واضح دلیلیں آئی ہیں جو شخص (اس کے ذریعہ سے حق کو) دیکھے تو یہ اسی کے فائدہ میں ہے اور جو شخص ان کو دیکھنے سے آنکھیں بند کر لے تو خود اسی کا نقصان ہے اور میں تمہیں مجبور نہیں کرتا۔ ۱۰۴ ",
        "اور ہم آیات کو اس طرح مختلف شکلوں میں بیان کرتے ہیں اور انہیں کہنے دو کہ تو نے سبق پڑھا ہے۔ہمارا ہدف یہ ہے کہ ہم علم و آگاہی رکھنے والوں کے لئے اسے واضح کر دیں۔ ۱۰۵ ",
        "جو کچھ تیرے پروردگار کی طرف سے تجھ پر وحی ہوئی ہے اس کی پیروی کرو اس کے سوا اور کوئی معبود نہیں ہے اور مشرکین سے منہ پھیر لے۔ ۱۰۶ ",
        "اگر خدا چاہتا تو (سب جبری طور پر ایمان لے آتے اور) کوئی بھی مشرک نہ ہوتا اور ہم نے تجھے ان کے اعمال کا جوابدہ قرار نہیں دیا اور تیری یہ ذمہ داری نہیں ہے کہ انہیں (ایمان لانے) پر مجبور کرے۔ ۱۰۷ ",
        "ایسے لوگوں (کے معبود) کو جو خدا کے علاوہ کسی کو پکارتے ہیں گالیاں نہ دو کہیں ایسا نہ ہو کہ وہ بھی ظلم و جہالت کی وجہ سے خدا کو گالیاں دینے لگ جائیں ہم نے ہر امت کے لئے ان کے عمل کو اسی طرح زینت دی ہے اس کے بعد ان کی بازگشت تو ان کے پروردگار کی طرف ہی ہے اور وہ انہیں ان کے اس عمل سے جو وہ کیا کرتے تھے آگاہ کرے گا (اور اس کی جزا یا سزا دے گا)۔ ۱۰۸ ",
        "انہوں نے بہت ہی اصرار سے اللہ کی قسم کھائی کہ اگر کوئی نشانی (معجزہ) ان کے لئے آ جائے تو وہ یقینی طور پر اس پر ایمان لے آئیں گے (اے رسول تم یہ) کہہ دو کہ معجزات خدا کی طرف سے ہوتے ہیں (اور یہ بات میرے اختیار میں نہیں ہے کہ میں تمہاری خواہش پر معجزہ لے آؤں ) اور تم نہیں جانتے کہ وہ معجزات کے آ جانے کے باوجود ایمان نہیں لائیں گے۔ ۱۰۹ ",
        "اورہم ان کے دلوں اور آنکھوں کو اوندھا کر دیں گے کیونکہ وہ ابتدا میں ایمان نہیں لائے تھے اور انہیں طغیان و سر کشی کے عالم میں خود ان کی حالت میں چھوڑ دیں گے تاکہ وہ سرگرداں ہو جائیں۔ ۱۱۰",
        "اور اگر ہم ان پر فرشتوں کو نازل کر دیتے اور مردے ان سے باتیں کرتے اور تمام چیزوں کو ان کے سامنے جمع کر دیتے تو بھی وہ ہر گز ایمان نہ لاتے‘ مگر یہ کہ خدا چاہے لیکن ان میں سے اکثر نہیں جانتے۔ ۱۱۱ ",
        "اس طرح ہم نے ہر بنی کے مقابلے میں شیاطین جن و انس سے کچھ دشمن قرار دیئے ہیں کہ جو پر فریب اور بے بنیاد باتیں (لوگوں کو غافل رکھنے کے لئے) مخفی طور پر (اور کانوں میں ) ایک دوسرے سے کہتے ہیں۔ اور اگر تیرا پروردگار چاہتا تو وہ ایسا نہ کرتے۔ اس بناء پر ان کی تہمتوں کو ان کی حالت پر چھوڑ دو۔ ۱۱۲ ",
        "(اور شیطانی وسوسوں اور شیطان صفت افراد کی تبلیغات کا) نتیجہ یہ ہو گا کہ ان لوگوں کے دل جو روز قیامت پر ایمان نہیں رکھتے ان کی طرف مائل ہو جائیں گے اور وہ اس پر راضی ہو جائیں گے اورجو گناہ بھی وہ انجام دینا چاہیں گے دیں گے۔ ۱۱۳ ",
        "کیا میں (اس حال میں ) غیر خدا کو منصف کے طور پر اپناؤں حالانکہ وہی (وہ ہستی) ہے کہ جس نے اس آسمانی کتاب کو جس میں ہر چیز کا تفصیلی بیان ہے نازل کیا ہے اور وہ لوگ کہ جنہیں ہم نے آسمانی کتاب دی ہے وہ جانتے ہیں کہ یہ کتاب تیرے پروردگار کی طرف سے حق کے ساتھ نازل ہوئی ہے اس بناء پر تم ہر گز شک و تردد کرنے والوں میں سے نہ ہونا۔ ۱۱۴ ",
        "اور تیرے پروردگار کا کلام صدق و عدل کے ساتھ انجام کو پہنچا۔ کوئی شخص اس کے کلمات کو دگرگوں نہیں کر سکتا اور وہ سننے والا اور جاننے والا ہے۔ ۱۱۵ ",
        "اور اگر تم زمین پر رہنے والے لوگوں میں سے اکثر لوگوں کی اطاعت کرو گے تو وہ تمہیں راہ خدا سے گمراہ کر دیں گے وہ تو صرف ظن اور گمان کی پیروی کرتے ہیں اور اپنے جھوٹ، فریب اور تخمینے پر عمل کرتے ہیں۔ ۱۱۶ ",
        "تیرا پروردگار ان لوگوں سے بھی خوب اچھی طرح آگاہ ہے جواس کی راہ سے گمراہ ہو گئے ہیں اور ان لوگوں سے بھی کہ جو ہدایت یافتہ ہیں۔ ۱۱۷ ",
        "اور جس (ذبیحہ) پر اللہ کا نام لیا گیا ہے اس سے کھاؤ (لیکن ان جانوروں کے گوشت سے کہ جن کو ذبح کرتے وقت ان پر خدا کا نام نہیں لیا گیا نہ کھاؤ) اگر تم اس کی آیات پر ایمان رکھتے ہو۔ ۱۱۸",
        "تم ان چیزوں میں سے کیوں نہیں کھاتے کہ جن پر خداکا نام لیا گیا ہے حالانکہ خداوند تعالیٰ نے جو کچھ تم پر حرام تھا اسے بیان کر دیا ہے مگر یہ کہ تم مجبور ہو جاؤ اور بہت سے لوگ (دوسروں کو) ہوا و ہوس اور بے علمی کی وجہ سے گمراہ کر دیتے ہیں اور تیرا پروردگار تجاوز کرنے والوں کو بہتر طور پر پہچانتا ہے۔ ۱۱۹ ",
        "آشکار اور مخفی گناہوں کو چھوڑ دو کیونکہ جو لوگ گناہ کماتے ہیں انہیں ان کے بدلے میں سزا دی جائے گی۔ ۱۲۰ ",
        "اور اس (ذبیحہ) سے کہ جس پر خدا کا نام نہیں لیا گیا نہ کھاؤ اور یہ فعل گناہ ہے اور شیاطین اپنے دوستوں کو مخفی طور پر کچھ مطالب القا کرتے رہتے ہیں تاکہ وہ تم سے مجادلے اور جھگڑے کے لئے کھڑے ہو جائیں اور اگر تم ان کی اطاعت کرو گے تو تم بھی مشرک ہو جاؤ گے۔ ۱۲۱ ",
        "وہ جو کہ مردہ تھا‘ پھر ہم نے اسے زندہ کیا اور اس کے لئے ایک نور قرار دیا کہ جس کے ذریعے وہ لوگوں کے درمیان چلتا پھرتا ہے کیا اس شخص کی مانند ہے کہ جو تاریکیوں میں ہو اور اس سے باہر نہ نکلے اسطرح کفار کے لئے وہ (برے اعمال) جو وہ انجام دیتے تھے زینت دیئے گئے ہیں۔ ۱۲۲ ",
        "اور ہم نے اسی طرح سے ہر ہر شہر اور ہر ہر بستی میں بڑے بڑے مجرم قرار دیئے ہیں اور آخر کار ان کا معاملہ اس حد کو پہنچ گیا کہ وہ مکر (کرنے اور لوگوں کو دھوکا دینے) میں مشغول ہو گئے لیکن (فی الحقیقت) وہ صرف اپنے آپ کو (ہی دھوکا) فریب دیتے ہیں اور سمجھتے نہیں ہیں۔ ۱۲۳ ",
        "اور جس وقت کوئی آیت ان کے لئے آتی ہے تو وہ کہتے ہیں کہ ہم تو ہر گز ایمان نہیں لائیں گے جب تک کہ ہمیں بھی ویسی ہی چیز نہ دی جائے جیسی کہ خدا کے پیغمبروں کو دی گئی ہے۔ خدا ہی بہتر طور پر جانتا ہے کہ وہ اپنی رسالت کو کہاں قرار دے۔ وہ لوگ کہ جو گناہ کے مرتکب ہوئے ہیں (اور انہوں نے اپنی حیثیت و مقام کو بچانے کے لئے لوگوں کو راہ حق سے منحرف کیا ہے) وہ بہت جلدی اپنے مکر (فریب اور چالبازی) کے بدلے میں جو وہ کیا کرتے تھے بار گاہ خداوندی میں ذلیل ہوں گے اور عذاب شدید میں گرفتار ہوں گے۔ ۱۲۴",
        "جس شخص کے لئے خدا چاہتاہے کہ ہدایت کرے اس کے سینہ کو (قبول کرنے کے لئے) کشادہ کر دیتا ہے اور جس شخص کو (اس کے برے اعمال کی وجہ سے) گمراہ کرنا چاہئے اس کے سینہ کو اس طرح تنگ کر دیتا ہے گویا وہ آسمان پر چڑھ رہا ہے اس طرح خدا پلیدی ایسے افراد کے لئے قرار دے دیتا ہے جو ایمان نہیں لاتے۔ ۱۲۵ ",
        "اور یہ صراط مستقیم (اور ہمیشہ کی سنت) تیرے پروردگار کی ہے ہم ایسے افراد کے لئے کہ جو پندو نصیحت حاصل کرتے ہیں اپنی آیات کھول کر بیان کر دیتے ہیں۔ ۱۲۶ ",
        "ان کے لئے ان کے پروردگار کے پاس امن و امان کا گھرہو گا اور وہ ان کا ولی‘ دوست اور مدد گار ہے ان (نیک) اعمال کی وجہ سے جو وہ انجام دیتے ہیں۔ ۱۲۷ ",
        "اور اس دن کہ جس میں ان سب کو جمع اور محشور کرے گا تو ان سے کہے گا کہ اے گروہ شیاطین و جن تم نے بہت سے انسانوں کو گمراہ کیا ہے تو انسانوں میں سے ان کے دوست اور پیرو کار کہیں گے اے ہمارے پروردگار ہم دونوں (گمراہ پیشواؤں اور گمراہ پیرو کاروں ) میں سے ہر ایک نے دوسرے سے فائدہ اٹھایا ہے (ہم ہوس آلود اور زود گذر لذات تک پہنچے اور انہوں نے ہم پر حکومت کی) اور جو اجل تو نے ہمارے لئے مقرر کر دی تھی ہم اس تک پہنچ گئے (خدا) کہے گا تمہارے رہنے کی جگہ آگ ہے تم ہمیشہ کے لئے اسی میں رہو گے مگر جو کچھ خدا چاہے تیرا پروردگار حکیم اور دانا ہے۔ ۱۲۸ ",
        "اور اس طرح سے ہم بعض ظالموں کو بعض (دوسرے ظالموں ) کے سپرد کر دیتے ہیں یہ ان اعمال کی وجہ سے ہے جو وہ انجام دیتے ہیں۔ ۱۲۹ ",
        "(اس دن ان سے کہے گا) اے گروہ جن و انس ! کیا تم ہی میں سے (ہمارے بھیجے ہوئے) رسول تمہارے پاس نہیں آئے تھے ، جو ہماری آیات تمہارے سامنے بیان کیا کرتے تھے اور اس قسم کے دن کی ملاقات سے تمہیں ڈراتے تھے؟ وہ کہیں گے کہ ہم خود اپنے خلاف گواہی دیتے ہیں (ہاں ہم نے برا کیا) اور انہیں دنیا کی (زرق و برق) زندگی نے فریب دیا اور وہ خود اپنے خلاف گواہی دیتے ہیں کہ وہ کافر تھے۔ ۱۳۰ ",
        "یہ اس بناء پر ہے کہ تیرا پروردگار کبھی بھی شہر اور آبادیوں (کے لوگوں ) کو ان کے ظلم و ستم کی وجہ سے غفلت اور بے خبری کی حالت میں ہلاک نہیں کرتا (بلکہ پہلے کچھ رسولوں کو ان کے پاس بھیجتا ہے)۔ ۱۳۱",
        "اور (ان دو گروہوں میں سے) ہر ایک کے لئے درجات (اور مراتب) ہیں ہر اس عمل کے بدلے میں جو انہوں نے انجام دیا ہے اور تیرا پروردگار ان اعمال سے جو انہوں نے انجام دیئے ہیں غافل نہیں ہے۔ ۱۳۲ ",
        "اور تیرا پروردگار بے نیاز اور مہربان ہے (لہٰذا وہ کسی کے بارے میں ظلم و ستم نہیں کرتا بلکہ یہ اپنے اعمال کا نتیجہ بھگتتے ہیں ) اگر وہ چاہے تو تم سب کو لے جائے اور تمہارے بعد تمہاری بجائے جو کچھ چاہے (اور جسے چاہے) تمہارا جانشین بنا دے جیسا کہ تمہیں دوسری اقوام کی نسل سے وجود میں لایا ہے۔ ۱۳۳ ",
        "جو کچھ تم سے وعدہ کیا جا رہا ہے وہ آ کر رہے گا اور تم (خدا کو) عاجز و ناتواں نہیں کر سکتے۔(کہ اس کی عدالت کی سزا سے بچ کر بھاگ جاؤ) ۱۳۴ ",
        "کہہ دو اے قوم! جو کام (تم سے ہو سکتا ہے اور) تمہاری قدرت میں ہے کر گزرو۔ میں (بھی اپنے فریضہ پر) عمل کروں گا، لیکن بہت جلد تمہیں معلوم ہو جائے کہ کونسا شخص نیک انجام رکھتا ہے (اور کامیابی کس کے لئے ہے لیکن) یہ بات مسلم ہے کہ ظالم فلاح و نجات حاصل نہیں کریں گے۔ ۱۳۵ ",
        "اور (مشرکین نے) ان چیزوں میں سے جو خدا نے پیدا کی ہیں (یعنی) زراعت اور چوپایوں میں سے کچھ حصہ خدا کے لئے (بھی) قرار دیا ہے اور انہوں نے یہ کہا کہ (ان کے گمان کے مطابق) یہ خدا کا مال ہے اور یہ ہمارے شرکاء (یعنی بتوں ) کا مال ہے۔ جو ان کے شرکاء کا مال تھا وہ تو خدا تک نہیں پہنچتا تھا لیکن جو خدا کا مال تھا وہ ان کے شرکاء تک پہنچ جاتا تھا۔وہ کیسا برا فیصلہ کرتے ہیں۔ ۱۳۶ ",
        "اور اسی طرح ان کے شرکاء (یعنی بتوں ) نے ان کی اولاد کے قتل کو ان کی نظروں میں پسندیدہ کر رکھا تھا (وہ اپنے بچوں کو بتوں پر قربان کرتے تھے اور اس پر فخر کرتے تھے) اور اس کام کا انجام یہ ہوا کہ بتوں نے انہیں ہلاکت میں ڈال دیا اور ان کے دین کو دگرگوں کر دیا اور اگر خدا (جبراً) چاہتا تو وہ ایسا نہ کرتے (کیونکہ خدا جبراً ایسا کرنے سے روک سکتا تھا لیکن جبر کا کوئی فائدہ نہیں ہے) اس بناء پر انہیں اور ان کی تہمتوں کو بھی چھوڑ دو (اور ان کے اعمال کی پرواہ نہ کرو)۔ ۱۳۷",
        "اور انہوں نے کہا کہ چوپاؤں اور زراعت کا یہ حصہ (جو بتوں کے ساتھ مخصوص ہے یہ سب کے لئے) ممنوع ہے اور سوائے ان لوگوں کے جنہیں ہم چاہیں۔ان کے گمان کے مطابق، اس سے کسی کو نہیں کھانا چاہئے اور (وہ یہ کہتے تھے کہ یہ) ایسے چوپائے ہیں کہ جن پر سوار ہونا حرام قرار دے دیا گیا ہے اور وہ چوپائے جن پر خدا کا نام نہیں لیتے تھے اور خدا پر جھوٹ بولتے تھے (اور یہ کہتے تھے کہ یہ احکام خدا کی طرف سے ہیں ) عنقریب ان کے افتراء کی سزا انہیں دے گا۔ ۱۳۸ ",
        "اور انہوں نے کہا کہ جو کچھ ان حیوانات کے شکم میں (جنین اور بچے میں سے) موجود ہے وہ تو ہمارے مردوں کے ساتھ مخصوص ہے اور وہ ہماری بیویوں پر حرام ہے لیکن اگر وہ مردہ ہو (یعنی مردہ پیدا ہو) تو پھر سب اس میں شریک ہیں اور عنقریب خدا) اس توصیف (اور جھوٹے احکام) کی سزا انہیں دے گا،وہ حکیم و دانا ہے۔ ۱۳۹ ",
        "یقیناً جنہوں نے اپنی اولاد کو حماقت و نادانی کی بناء پر قتل کردیا انہوں نے نقصان اٹھایا ہے،اور جو خدا نے انہیں رزق دے رکھا تھا اسے اپنے اوپر حرام دے لیا اور خدا پر انہوں نے افتراء باندھا ہے وہ گمراہ ہو گئے ہیں اور (وہ ہر گز) ہدایت نہیں پائیں گے۔ ۱۴۰ ",
        "(وہ خدا) وہ ہے کہ جس نے معروش با غات اور غیر معروش باغ پیدا کئے،اسی طرح سے کھجور کے نخلستان اور طرح طرح کی کھیتیاں پیدا کیں جو میوہ اور مزے کے لحاظ سے آپس میں مختلف ہیں (نیز) زیتون اور انار کے درخت پیدا کئے جو ایک جہت سے باہم مشابہ ہیں اور دوسری جہت سے مختلف ہیں ان کے میووں کو جب ان میں پھل آئیں کھاؤ اور ان کا حق محصول لینے کے وقت ادا کر دو ،اسراف نہ کرو کیونکہ خدا اسراف کرنے والوں کو دوست نہیں رکھتا۔ ۱۴۱ ",
        "(یہ خدا وہ ہے کہ جس نے) چوپایوں میں سے تمہارے لئے بوجھ اٹھانے والے حیوانات اور چھوٹے حیوانات پیدا کئے۔اس نے تمہیں جو روزی عطا کی ہے اس سے کھاؤ اور شیطان کے نقش قدم پر نہ چلو کیونکہ وہ تمہارا کھلا ہوا دشمن ہے۔ ۱۴۲",
        "آٹھ جوڑے چوپایوں میں سے (تمہارے لئے پیدا کیے) بھیڑ کے دو جوڑے اور بکری کے دو جوڑے،کہو کہ اللہ نے ان کے نر کو حرام کیا یا مادہ کو؟یا اسے جو مادہ کے رحم میں ہے ،اگر تم سچ کہتے ہو (اور ان کی حرمت پر کوئی دلیل تمہارے پاس ہے) تو مجھے بتاؤ۔ ۱۴۳ ",
        "اور اونٹ کے دو جاڑے اور گائے کے بھی دو جوڑے (تمہارے لئے پیدا کیے) کہو کہ اللہ نے ان میں کیا حرام کیا ہے ؟نر کو یا مادہ کو ؟یا اسے جو ان کے رحم میں ہے اور کیا تم (اس تحریم کے) گواہ تھے جب اللہ نے تمہیں یہ حکم دیا تھا۔بنابریں کون شخص اس سے زیادہ ظالم ہے جو خدا پر جھوٹ باندھے ،تاکہ لوگوں کو ازروئے جہل گمراہ کرے؟اللہ کبھی بھی ستم کرنے والوں کو ہدایت نہیں کرتا۔ ۱۴۴ ",
        "کہیے۔مجھ پر جو وحی آئی ہے اس میں کسی غذا کھانے والے کے لئے کوئی چیز حرام نہیں پاتا سوائے اس کے کہ وہ چیز مردار ہو یا خون ہو جو (حیوان یا انسان کے بدن سے) باہر نکلے،یا سور کا گوشت ہو کہ یہ سب چیزیں گندی ہیں،یا وہ حیوان جن پر بطور گناہ سر جدا کرتے وقت غیر خدا (بتوں ) کا نام لیا گیا ہو،لیکن وہ لوگ جن کا مقصد لذت نہ ہو اور نہ وہ حد سے تجاوز چاہتے ہوں مجبور ہو کر کچھ کھا لیں تو (ان پر کوئی گناہ نہیں ہے) تیرا پروردگار بخشنے والا اور مہربان ہے۔ ۱۴۵ ",
        "اور ہم نے یہودیوں پر ہر ناخن دار (حیوان جس کے کھر بغیر شگاف کے ہوتے ہیں ) کو حرام کیا،اور گائے، بھیڑ میں سے ان کی چکتی اور چربی کو حرام کیا،سوائے اس چربی کے جو ان کی پیٹھ پر ،یا آنتوں کی تہوں میں اور دونوں پہلوؤں میں ہو یا وہ چربی جو ہڈیوں میں ملی ہوئی ہو ،یہ حکم بطور سزا کے اس ظلم و ستم کی وجہ سے تھا جو وہ کیا کرتے تھے اور ہم سچ کہتے ہیں۔ ۱۴۶",
        "اگر یہ تیری تکذیب کریں (اور ان حقائق کو نہ مانیں ) تو ان سے کہہ دو کہ تمہارا پروردگار بڑی رحمت والا ہے لیکن اس کے باوجود مجرموں سے اس کی سزا دور ہونے والی نہیں۔ ۱۴۷ ",
        "عنقریب مشرک لوگ (اپنی برأت کے لئے) یہ کہیں گے کہ اگر خدا چاہتا تو ہم مشرک ہوتے نہ ہمارے باپ دادا اور نہ ہی ہم کسی چیز کو حرام کرتے۔ ان سے قبل جو لوگ تھے وہ بھی اسی طرح کے جھوٹ بولتے تھے اور بالآخر انہوں نے ہمارے عذاب کا مزہ چکھا۔ ان سے کہئے اس بارے میں تم کوئی یقینی دلیل رکھتے ہو ؟ اگر ہو تو ہمیں بھی دکھلاؤ۔ تم فقط بے بنیاد خیالات کی پیروی کرتے ہو اور بے جا اندازے قائم کرتے ہو۔ ۱۴۸ ",
        "کہئے ، کہ خدا کے لئے (دعوے کو) ثابت کرنے والی (یقینی) دلیل ہے اگر وہ چاہے تم سب کو (اجباری طور پر) ہدایت کر دے۔ ۱۴۹ ",
        "کہہ دو کہ تم اپنے گواہوں کو جو اس بات کی گواہی دے سکیں کہ اللہ نے ان چیزوں کو حرام کیا ہے، لے آؤ ، اگر وہ (جھوٹی) گواہی دے بھی دیں تو تم ان کے ساتھ (ہم آواز نہ ہونا)۔ گواہی نہ دینا ، اور ان لوگوں کی ہوا و ہوس کی پیروی نہ کرنا جو ہماری آیتوں کو جھٹلاتے ہیں اور روز آخرت پر ایمان نہیں رکھتے اور خدا کا شریک ٹھہراتے ہیں۔ ۱۵۰ ",
        "کہو کہ آؤ جس چیز کو تمہارے پروردگار نے تمہارے اوپر حرام قرار دیا ہے میں تمہیں پڑھ کر سناؤں اور وہ یہ کہ کسی چیز کو خدا کا شریک نہ ٹھہرانا اور ماں باپ کے ساتھ نیکی کرنا ، اور اپنی اولاد کو تنگدستی (کے خوف) سے ہلاک نہ کرنا ، تمہیں اور انہیں دونوں کو روزی دیتے ہیں اور برے کاموں کے پاس بھی نہ جانا ، چاہے وہ نمایاں ہوں یا چھپے ہوئے ، جس جان کو اللہ نے محترم قرار دیا ہے اسے نہ مارنا ، مگر یہ کہ حق (استحقاق کی بناء پر) ہو یہ وہ (حکم) ہے جس کی اللہ نے تمہیں تاکید کی ہے، تاکہ تم اسے سمجھو۔ ۱۵۱",
        "اور یتیم کے مال کے پاس بھی نہ جانا ، مگر یہ کہ بطریق احسن (اصلاح کے لئے) ہو، یہاں تک کہ وہ سن تمیز کو پہنچ جائے اور انصاف کے ساتھ ناپ تول کو پورا کرنا۔ ہم کسی (بندے) پر اس کی استطاعت سے زیادہ ذمہ داری عائد نہیں کرتے، اور جس وقت کوئی بات کرنا تو عدالت کا خیال رکھنا چاہے وہ عزیز و اقارب کے بارے میں ہی کیوں نہ ہو اور اللہ سے کئے ہوئے عہد کو پورا کرو ، یہ وہ چیز ہے جس کی خدا تمہیں تاکید کرتا ہے تاکہ تم اسے یاد رکھو۔ ۱۵۲ ",
        "اور یہ کہ یہ میرا سیدھا راستہ ہے اس کی پیروی کرو اور دوسرے مختلف (ٹیڑھے) راستوں کی پیروی مت کرو کیونکہ وہ تمہیں راہ حق سے ہٹا دیں گے یہ وہ بات ہے جس کی خدا تمہیں تاکید کرتا ہے تاکہ تم پرہیز گار بن جاؤ۔ ۱۵۳ ",
        "اس کے بعد ہم نے موسیٰ کو (آسمانی) کتاب دی ، جو نیک تھے ان پر (اپنی نعمت کو) تمام کیا اور تمام چیزیں (جن کی ان کو ضرورت تھی) ان پر واضح کر دیں۔ یہ کتاب ہدایت و رحمت کا سرمایہ تھی، تاکہ وہ (قیامت کے دن) اپنے پروردگار کی ملاقات پر ایمان لے آئیں۔ ۱۵۴ ",
        "یہ ایک پر برکت کتاب ہے جو ہم نے (تجھ پر) نازل کی ہے اس کی پیروی کرنا، اور پرہیز گاری کو اپنانا تاکہ اللہ کی رحمت کے مستحق ہو۔ ۱۵۵ ",
        "(ہم نے ان خصوصیات کی کتاب نازل کی) تاکہ یہ نہ کہو کہ ہم سے پہلے جو دو قومیں (یہود و نصاریٰ) تھیں ان پر کتاب آسمانی نازل ہوئی تھی اور ہم اس کے مطالعہ سے بے بہرہ تھے۔ ۱۵۶ ",
        "یا یہ نہ کہو کہ اگر ہم پر بھی آسمانی کتاب نازل ہوئی ہوتی تو ہم ان لوگوں سے زیادہ ہدایت یافتہ ہوتے۔ (لو) اب یہ آیتیں اور روشن دلیلیں تمہارے پروردگار کی جانب سے آگئی ہیں۔ اسی طرح اس کی ہدایت و رحمت بھی (آ گئی ہے)۔ اس صورت میں ان لوگوں سے بڑھ کر کون ستمگار ہو گا جو آیات الٰہی کی تکذیب کرنے لگیں اور ان سے رو گردانی کریں۔ لیکن عنقریب ہم ان لوگوں کو جو ہماری آیتوں سے رو گردانی کرتے ہیں، ان کی اس بلا وجہ رو گردانی کے سبب سخت سزا دیں گے۔ ۱۵۷",
        "کیا انہیں صرف اس بات کا انتظار ہے کہ (موت کے) فرشتے ان کے پاس آئیں یا خدا (خود) ان کے پاس آئے (یہ توقع کیسی محال ہے!) یا خدا کی آیتوں میں سے کچھ آیتیں (جو روزقیامت کی نشانی ہوں ) ان کے پاس آئیں، لیکن جس روز یہ آیتیں آجائیں گی اس روز ان لوگوں کا ایمان لانا ، جو اس سے پہلے ایمان نہ لائے ہوں گے، یا انہوں نے کوئی نیک عمل نہ کیا ہو گا ، انہیں کوئی فائدہ نہ پہنچائے گا۔ (اے رسول) ان سے کہہ دو کہ (اب جبکہ تم ایسا بے جا انتظار و توقع کئے بیٹھے ہو تو پھر) انتظار کرو ، ہم بھی (تمہاری سزا کے وقت کا) انتظار کرتے ہیں۔ ۱۵۸ ",
        "وہ لوگ جنہوں نے اپنے آئین کو پراگندہ کر دیا اور وہ مختلف جتھوں (اور مختلف مذہبوں ) میں بٹ گئے، تمہیں (اے رسول!) ان سے کوئی واسطہ نہیں، ان کا معاملہ خدا کے سپرد ہے ، لہٰذا خدا ہی انہیں ان کے کرتوتوں سے آگاہ کرے گا۔ ۱۵۹ ",
        "جو شخص بھی کوئی نیک کام کرے گا اسے دس گنا صلہ ملے گا، اور جو شخص کوئی برا کام کرے گا اسے اتنی ہی سزا ملے گی (جتنا برا کام کیا تھا) اور ان پر کسی قسم کا ظلم نہیں کیا جائے گا۔ ۱۶۰ ",
        "(اے ہمارے نبی) کہہ دیجئے میرے رب مجھے راہ راست کی ہدایت کی ہے (وہ راہ راست جو) ایک مضبوط اور ثابت رہنے والا آئین ہے یہ اس ابراہیم کا آئین ہے جس نے اپنے ماحول کے تمام خرافاتی آئینوں سے رو گردانی کی تھی اور وہ مشرکوں میں سے نہ تھے۔ ۱۶۱ ",
        "کہہ دیجئے میری نماز، میری تمام عبادتیں، میری زندگی، میری موت، یہ سب تمام جہانوں کے پالنے والے کے لئے ہیں۔ ۱۶۲ ",
        "اس کا کوئی شریک نہیں۔ اسی کی طرف سے ہمیں حکم دیا گیا ہے اور میں پہلا مسلمان ہوں۔ ۱۶۳ ",
        "(اے ہمارے نبی) کہدیجئے کہ کیا میں اللہ کے علاوہ کوئی اور پروردگار مان لوں جبکہ وہ تمام چیزوں کا پروردگار ہے اور کوئی شخص عمل بجا نہیں لاتا سوائے اس کے کہ کہ وہ جو کچھ کرتا ہے اپنے لئے کرتا ہے اور کوئی گنہگار دوسرے کے گناہ اپنے ذمہ نہیں لے گا۔ اس کے بعد تمہاری واپسی تمہارے پروردگار کی جانب ہے۔ پس وہ تمہیں اس چیز کی خبر دے گا جس میں تم اختلاف کرتے تھے۔ ۱۶۴ ",
        "وہ (خدا) وہی ہے جس نے تمہیں زمین پر جانشین (اور اپنا نمائندہ) بنایا اور بعض افراد کو دوسرے بعض افراد پر مرتبوں کی رو سے برتری عطا فرمائی تاکہ تمہیں ان چیزوں سے تمہارے اختیار میں دی ہیں۔ آزمائے۔ یقیناً تمہارا پروردگار بہت تیز حساب کرنے والا اور بخشنے والا، مہربان ہے۔ ۱۶۵"
    ],
    [
        "المص ۱ ",
        "یہ وہ کتاب ہے جو تم پر نازل ہوئی اس کی وجہ سے تمہارے سینے میں کوئی تکلیف نہیں ہونی چاہئے غرض یہ ہے کہ تم اس کے ذریعے (تمام لوگوں کو عقائد بد اور اعمال ناشائستہ کے برے انجام سے) ڈراؤ اور یہ ایک یاد دہانی ہے مومنوں کیلئے۔ ۲ ",
        "(اس بناء پر) وہ چیز جو تمہارے پروردگار کی جانب سے تمہاری طرف نازل ہوئی اس کی پیروی کرو اور اس کے سوا دوسرے سر پرستوں اور خداؤں کی پیروی مت کرو لیکن کم ایسا ہوتا ہے کہ تم پر یاد دہانی اثر کرے (اور تم ہوش میں آؤ)۔ ۳ ",
        "اور کتنے ہی شہر اور آبادیاں ایسی ہیں جنہیں ہم نے (ان کے گناہوں کی وجہ سے) تباہ کر دیا اور ہمارے عذاب نے جبکہ وہ رات کو سوئے ہوئے تھے یا دوپہر کو استراحت کی حالت میں تھے انہیں جا لیا۔ ۴ ",
        "پس جس موقع پر ہمارا عذاب ان پر آیا تو وہ اس کے سوا کچھ نہ کہہ سکے کہ ہم ظالم تھے۔ ۵ ",
        "ہم یقیناً ان لوگوں سے سوال کریں گے جن کی طرف ہم نے رسول بھیجے تھے نیز ان پیغمبروں سے بھی سوال کریں گے ۶ ",
        "اور یقیناً (سب کے اعمال کو حرف بہ حرف) ان کے سامنے اپنے (وسیع علم) کی رو سے بیان کریں گے اور ہم اصولی طور پر غائب نہ تھے (بلکہ ہم ہر جگہ حاضر و ناظر تھے)۔ ۷ ",
        "اور اس روز (اعمال کا) وزن کرنا (اور ان کی قیمت معین کرنا) برحق ہے وہ لوگ جن کا میزان (عمل) بھاری ہے وہ فلاح یافتہ ہیں۔ ۸ ",
        "اور وہ لوگ جن کا میزان (عمل) سبک ہے وہ ہیں جنہوں نے اپنے اس ظلم و ستم کی وجہ سے جو وہ ہماری آیتوں پر روا رکھتے تھے اپنے سرمایہ وجود سے ہاتھ دھو لیا ہے۔ ۹ ",
        "ہم نے زمین پر تسلط مالکیت اور حکومت تمہارے لئے قرار دی ہے اور زندگی کیلئے طرح طرح کے وسائل تمہارے لئے فراہم کئے ہیں لیکن تم بہت کم شکر کرتے ہو (اور خدا کی ان تمام نعمتوں کو بر محل صرف نہیں کرتے)۔ ۱۰ ",
        "ہم نے تمہیں پیدا کیا پھر ہم نے تمہاری شکل و صورت بنائی اس کے بعد ہم نے فرشتوں سے کہا کہ آدم کیلئے سجدہ کرو انہوں نے سجدہ کیا سوائے ابلیس کے کہ وہ سجدہ کرنے والوں میں سے نہ ہوا۔ ۱۱",
        "(خدا نے اس سے) کہا: تجھے کس چیز نے سجدے سے روکا جبکہ میں نے تجھے حکم دیا ؟ اس نے کہا کہ میں اس سے بہتر ہوں مجھے تو نے آگ سے پیدا کیا ہے اور اسے خاک سے۔ ۱۲ ",
        "(اللہ نے) کہا: اس مقام (و مرتبہ سے اتر جا تجھے اس مقام و مرتبہ) میں یہ حق نہیں پہنچتا کہ تو تکبر کرے تو یہاں سے نکل جا تو پست و حقیر افراد میں سے ہے۔ ۱۳ ",
        "اس (شیطان) نے کہا مجھے روز محشر تک کیلئے مہلت دے (اور زندہ رہنے دے)۔ ۱۴ ",
        "(اللہ نے) فرمایا: تو مہلت یافتہ افراد میں سے ہے۔ ۱۵ ",
        "اس نے کہا: اب جبکہ تو نے مجھے گمراہ کیا ہے میں تیرے سیدھے راستے پر ان لوگوں کی تاک میں رہوں گا۔ ۱۶ ",
        "اس کے بعد ان کے آگے سے پیچھے سے داہنی طرف سے بائیں طرف سے ان کی طرف آؤں گا اور تو ان میں سے اکثر کو شکر گزار نہ پائے گا۔ ۱۷ ",
        "(اللہ نے) فرمایا: اس (مقام سے) ذلت و خواری کے ساتھ باہر نکل جا جو شخص بھی ان میں سے تیری پیروی کرے گا میں ان سے اور تجھ سے جہنم کو بھر دوں گا۔ ۱۸ ",
        "اور اے آدم ً تم اور تمہاری زوجہ بہشت میں مقیم رہو اور جہاں سے چاہو کھاؤ لیکن اس درخت کے پاس نہ جانا‘ ورنہ ستم کرنے والوں میں سے ہو جاؤ گے۔ ۱۹ ",
        "اس کے بعد شیطان نے انہیں پھسلایا تاکہ وہ چیز جو ان کے اندام میں پوشیدہ ہے ظاہر ہو جائے اور اس نے کہا کہ تمہارے پروردگار نے تم کو اس درخت سے نہیں روکا ہے لیکن اس لیے کہ (اگر اس سے کھا لو گے تو) فرشتہ بن جاؤ گے یا ہمیشہ کیلئے (بہشت میں ) باقی رہو گے۔ ۲۰ ",
        "اور اس نے ان کے سامنے یہ قسم کھائی کہ میں تمہارا خیر خواہ ہوں۔ ۲۱ ",
        "اور اس طرح سے ان کو دھوکا دے کر (ان کے مقام و مرتبہ) سے نیچے گرا دیا اور جس وقت انہوں نے اس درخت سے چکھا ان کا اندام (شرم گاہ) ان کیلئے نمایاں ہو گیا اور انہوں نے درخت کے پتوں کو ایک دوسرے پر رکھنا شروع کیا تاکہ اس کو چھپائیں ان کے پروردگار نے ان کو ندا کی کہ کیا میں نے تمہیں اس درخت سے منع نہیں کیا تھا اور یہ نہیں کہا تھا کہ شیطان تمہارا کھلا دشمن ہے؟ ۲۲",
        "ان دونوں (آدم و حوا) نے کہا: پروردگار ا! ہم نے اپنی جانوں پر ستم کیا اگر تو ہم کو نہ بخشے اور ہم پر رحم نہ کرے تو ہم گھاٹا اٹھانے والوں میں سے ہو جائیں گے۔ ۲۳ ",
        "(خدا نے) فرمایا: (اپنے مقام سے) نیچے اتر جاؤ اس حال میں کہ تم (شیطان اور انسان) ایک دوسرے کے دشمن ہو گے اور تمہارے لئے زمین میں ٹھہرنے کی جگہ ہے اور ایک مدت تک کیلئے وسائل زندگی مہیا ہیں۔ ۲۴ ",
        "(خدا نے) فرمایا: اسی (زمین) میں جیو گے اسی میں مرو گے اور اسی سے (بروز محشر) باہر نکلو گے۔ ۲۵ ",
        "اے آدم کی اولاد ! ہم نے تمہارے لئے لباس اتارا تاکہ تمہارے اندام کو ڈھانپ لے اور تمہارے لئے زینت بنے اور تقویٰ کا لباس اس سے بہتر ہے یہ سب خدا کی آیتوں (نشانیوں ) میں سے ہے شاید تم اس کی نعمتوں کو یاد کرنے والے بنو۔ ۲۶ ",
        "اے اولاد آدم ! شیطان تمہیں دھوکا نہ دے جس طرح تمہارے ماں باپ کو دھوکا دے کر بہشت سے باہر نکال دیا اور ان کے لباس کو ان کے جسموں سے اتار دیا تاکہ ان کی شرمگاہیں انہیں دکھا دے کیونکہ وہ (شیطان) اور اس کے کارندے تمہیں دیکھتے ہیں اور تم انہیں نہیں دیکھتے (لیکن یہ جان لو) ہم نے شیطانوں کو ان لوگوں کا ولی قرار دیا ہے جو ایمان نہیں لاتے۔ ۲۷ ",
        "اور جس وقت وہ کوئی کار بد کرتے ہیں تو یہ کہتے ہیں کہ ہم نے اپنے باپوں کو یہی کرتے دیکھا ہے اور خدا نے ہمیں یہی حکم دیا ہے (اے رسول!) ان سے کہہ دو کہ خدا (ہرگز) کبھی کسی کو برے کام کا حکم نہیں دیتا آیا خدا کی طرف اس بات کی نسبت دیتے ہو جو نہیں جانتے ؟ ۲۸ ",
        "(اے میرے رسول!) کہہ دو کہ میرے پروردگار نے عدالت کا حکم دیا ہے اور ہر مسجد میں (اور وقت عبادت) اپنی توجہ اس کی طرف رکھو اسے پکارو اور اپنے دین کو اس کیلئے خالص کرو (اور یہ جان لو کہ) جس طرح اس نے تم کو آغاز میں پیدا کیا ہے اسی طرح تم حشر کے روز اس کی طرف پلٹو گے۔ ۲۹ ",
        "(خدا نے) کچھ لوگوں کی ہدایت کی اور کچھ لوگ (جن میں لیاقت نہیں ہے) ان کی گمراہی مسلم الثبوت ہے (یہ وہ لوگ ہیں کہ) انہوں نے بجائے خدا کے شیطانوں کو اپنا ولی و سر پرست بنایا ہے اور وہ یہ خیال کرتے ہیں کہ وہ ہدایت یافتہ ہیں۔ ۳۰",
        "اے اولاد آدم ! مسجد میں جاتے وقت اپنی زینت اپنے ساتھ لے لو‘ کھاؤ‘ پیو اور اسراف نہ کرو کیونکہ اللہ اسراف کرنے والوں کو پسند نہیں کرتا۔ ۳۱ ",
        "کہو کس نے حرام کیا ہے ان زینتوں کو جو خدا نے اپنے بندوں کیلئے پیدا کی ہیں اور پاک روزیوں کو ؟ (اے رسول)کہو کہ یہ زندگانی دنیا میں ان لوگوں کیلئے ہے جو ایمان لائے (اگرچہ دوسرے لوگ بھی ان کے شریک ہیں لیکن) قیامت کے روز خالص ہو گی (صاحبان ایمان کیلئے) ایسی آیتوں کی تفصیل ہم ان لوگوں کیلئے پیش کرتے ہیں جو آگاہ ہیں۔ ۳۲ ",
        "کہہ دو کہ میرے پروردگار نے صرف برے کاموں کو چاہے وہ آشکارا ہوں یا پنہاں حرام کیا ہے اور (اسی طرح) گناہ و ناحق ستم کو (حرام کیا ہے) اور یہ کہ اس چیز کو خدا کا شریک ٹھہراؤ جس کی کوئی دلیل خدا نے نازل نہیں کی اور اللہ کے متعلق وہ بات کہو جو نہیں جانتے (ان تمام باتوں کو اس نے حرام کیا ہے)۔ ۳۳ ",
        "ہر قوم و ملت کیلئے ایک (معین) مدت اور زمانہ ہے جب بھی ان کی مدت ختم ہو جائے گی تو وہ لوگ نہ ایک گھڑی پیچھے ہٹ سکیں گے نہ آگے بڑھ سکیں گے۔ ۳۴ ",
        "اے آدم کی اولاد !اگر تمہارے پاس تم میں سے رسول آئیں اور وہ میری آیتیں تمہارے لئے پڑھیں (تو ان کی پیروی کرنا)کیونکہ جو لوگ تقویٰ اختیار کریں اور عمل صالح بجا لائیں تو ان کے لئے نہ تو کوئی خوف ہے اور نہ وہ غمگین ہوں گے۔ ۳۵ ",
        "اور وہ لوگ جو ہماری آیتوں کو جھٹلائیں گے اور ان کے مقابلے میں تکبر کریں گے وہ دوزخی ہیں جس میں ہمیشہ رہیں گے۔ ۳۶ ",
        "ان لوگوں سے زیادہ ظالم کون ہو گا جو خدا پر بہتان باندھیں یا اس کی آیتوں کی تکذیب کریں ! یہ لوگ جو کچھ ان کے مقدر میں ہے (اس جہاں کی نعمتوں میں سے) اس سے اپنا نصیب پائیں گے یہاں تک کہ ہمارے فرستادہ (قبض ارواح کے فرشتے) انہیں لینے آ جائیں گے اور جانوں کو قبض کریں گے اور ان سے پوچھیں گے کہاں ہیں تمہارے وہ معبود جنہیں تم خدا کے علاوہ پکارتے تھے ؟ (وہ آج تمہاری مدد کو کیوں نہیں آتے؟) وہ کہیں گے کہ وہ (سب آج) گم ہو گئے (اور ہم سے دور ہو گئے) اور وہ اپنے بر خلاف گواہی دیں گے کہ وہ کافر تھے۔ ۳۷",
        "(خداوند کریم ان سے) کہے گا جنوں اور انسانوں میں سے جو تم سے پہلے تھے اور وہ (بد اعمالی میں تم جیسے تھے) ان کے ہمراہ تم بھی آگ میں داخل ہو جاؤ جب بھی ایک گروہ (آگ میں ) داخل ہو گا تو وہ دوسرے گروہ پر لعنت بھیجے گا تاکہ سب ذلت کے ساتھ اس میں باقی رہیں (اس ہنگام) پیروی کرنے والا گروہ اپنے پیشواؤں کے متعلق کہے گا خدایا ! یہ وہ لوگ ہیں جنہوں نے ہمیں گمراہ کیا تھا لہٰذا آگ کے عذاب کو ان کیلئے دو گنا قرار دے۔خدا کہے گا کہ تم میں سے ہر ایک کیلئے دو گنا عذاب ہے لیکن تم نہیں جانتے۔ ۳۸ ",
        "پیشوا اپنے پیروؤں سے کہیں گے تمہیں ہم پر کوئی امتیاز حاصل نہیں ہے پس عذاب (الٰہی) کا مزہ اس (عمل) کے بدلے میں چکھو جو تم نے انجام دیا ہے۔ ۳۹ ",
        "وہ لوگ جنہوں نے ہماری آیتوں کی تکذیب کی اور ان کے مقابلے میں تکبر کیا آسمان کے دروازے ان کیلئے نہیں کھولے جائیں گے اور (وہ کبھی) بہشت میں داخل نہ ہوں گے حالانکہ کہ اونٹ سوئی کے ناکہ سے گزر جائے (یعنی ایسا کبھی نہیں ہو سکتا) مجرموں کو ہم اسی طرح بدلہ دیتے ہیں۔ ۴۰ ",
        "ان کیلئے دوزخ (کی آگ) کے بستر ہوں گی اور ان کے اوپر اوڑھنا بھی (اسی کا) ہے اور ظالموں کو ہم اسی طرح سزا دیتے ہیں۔ ۴۱ ",
        "وہ لوگ جو ایمان لائے اور انہوں نے عمل صالح انجام دیا ہے کسی پر ہم اس کی طاقت سے زیادہ ذمہ داری عائد نہیں کرتے۔ وہ اہل بہشت ہیں جس میں وہ ہمیشہ رہیں گے۔ ۴۲ ",
        "اور ان کے دلوں میں جو کینہ اور حسد ہے اسے ہم باہر نکال دیں گے (تاکہ صلح و صفائی کے ساتھ باہم زندگی بسر کریں ) اور ان کے (محلوں اور درختوں کے) نیچے نہریں بہ رہی ہوں گی(اس وقت) وہ کہیں گے ساری تعریفیں اس خدا کیلئے مخصوص ہیں جس نے ان (نعمتوں ) کی طرف ہماری ہدایت کی اور اگر اللہ ہماری ہدایت نہ کرتا تو ہمیں (ان کی) راہ نہ ملتی۔ بے شک ہمارے رب کے سارے رسول حق کے ساتھ آئے اور (اس وقت) انہیں یہ ندا سنائی دے گی کہ یہ ہے وہ جنت جس کے تم وارث بنائے گئے ہو ان اعمال کے بدلے جو تم نے انجام دیئے ہیں۔ ۴۳",
        "اور بہشت والے دوزخ والوں سے پکار کر کہیں گے کہ ہم نے اس وعدہ کو حق پایا جو ہمارے اللہ نے ہم سے کیا تھا کیا تم نے بھی حق پایا اس وعدہ کو جو اللہ نے تم سے کیا تھا ؟ وہ جواب دیں گے کہ ہاں ! ہم نے تمام باتیں حقیقت کی صورت میں دیکھ لیں اسی اثناء میں ایک ندا کرنے والا ان کے درمیان یہ ندا کرے گا کہ خدا کی لعنت ہو ظالموں پر۔ ۴۴ ",
        "(ایسے ظالم) جو لوگوں کو خدا کے راستے سے روکتے ہیں (اور ان کے دلوں میں شبہات ڈال کر) اس (راستے) کو ٹیڑھا دکھلاتے ہیں اور وہ آخرت کے منکر ہیں۔ ۴۵ ",
        "اور ان دونوں (جنت اور دوزخ والوں ) کے درمیان ایک پردہ ہو گا اور اعراف پر کچھ مرد ہوں گے جو ان دونوں کو ان کی علامتوں سے پہچانیں گے وہ بہشت والوں کو آواز دیں گے کہ تم پر سلام ہو لیکن وہ بہشت کے اندر داخل نہ ہو سکے ہوں گے جبکہ اس کے امیدوار ہوں گے۔ ۴۶ ",
        "اور جس وقت ان کی نظر دوزخیوں پر پڑے گی تو کہیں گے اے ہمارے پروردگار ! ہمیں ستمگاروں کے ساتھ نہ رکھنا۔ ۴۷ ",
        "اور اعراف والے (مرد) کچھ مردوں کو (دوزخیوں میں سے) جنہیں وہ ان کی علامتوں سے پہچانتے ہوں گے پکاریں گے اور کہیں گے کہ دیکھا تم نے جن چیزوں کو اکٹھا کیا تھا (یعنی مال و دولت اور زوج و اولاد) اور جو تم تکبر کیا کرتے تھے آج یہ سب کچھ تمہارے کچھ کام نہ آیا۔ ۴۸ ",
        "کیا یہ وہی لوگ نہیں ہیں جن کے متعلق تم قسم کھایا کرتے تھے کہ خدا کی رحمت ہر گز ان کے شامل حال نہ ہو گی (لیکن ان کے ایمان واعمال خیر کی وجہ سے ان سے کہا جائے گا) بہشت کے اندر داخل ہو جاؤ نہ تو تم کو کوئی خوف ہو گا اور نہ تم غمگین ہو گے۔ ۴۹ ",
        "دوزخ والے جنت والوں سے پکار کر کہیں گے کہ تھوڑا پانی، یا خدا نے تمہیں جو روزی بخشی ہے اس میں سے کچھ ہمیں بھی دے دو۔ تو وہ (جنت والے اس کے جواب میں ) کہیں گے کہ خدا نے اس کو کافروں پر حرام قرار دیا ہے۔ ۵۰ ",
        "(ایسے کافر) جو خدا کے دین اور قانون کو کھیل تماشا سمجھتے تھے اور دنیاوی زندگی نے انہیں دھوکا دیا تھا پس آج کے روز ہم انہیں اسی طرح بھلا دیں گے جس طرح انہوں نے آج کے دن کی ملاقات کو بھلا دیا تھاا اور ہماری نشانیوں کا انکار کرتے تھے۔ ۵۱",
        "ہم ان کے لئے ایک ایسی کتاب لائے جس کی ہم نے علم کے ساتھ شرح کی (ایک ایسی کتاب) جو ان لوگوں کیلئے سرمایہ ہدایت و رحمت ہے جو ایمان لاتے ہیں۔ ۵۲ ",
        "کیا انہیں اس بات کا انتظار ہے کہ وہ آخر میں اللہ کی تہدیدوں کو دیکھیں گے جب یہ امر ظاہر ہو گا تو (اس وقت عبرت حاصل کرنے کا وقت گزر چکا ہو گا) وہ لوگ جو اس سے قبل اسے بھول چکے ہوں گے کہیں گے کہ ہمارے رب کے فرستادہ رسول برحق آئے تھے آیا آج کے روز ہمارے لئے کچھ ایسے شفاعت کرنے والے ہیں جو ہماری شفاعت کریں ؟ یا (اس بات کا امکان ہے کہ) ہم دوبارہ پلٹا دیئے جائیں ؟ اور وہ اعمال بجا لائیں جو ہم بجا نہ لائے تھے (لیکن) انہوں نے اپنے وجود کا سرمایہ اپنے ہاتھ سے کھو دیا ہے اور جو جھوٹے معبود انہوں نے بنائے تھے وہ سب گم ہو گئے ہیں۔ ۵۳ ",
        "تمہارا پروردگار وہ خدا ہے جس نے آسمانوں اور زمین کو چھ روز (چھ ادوار) میں پیدا کیا اس کے بعد وہ جہان کے انتظام کی طرف متوجہ ہوا وہ رات (کے تاریک پردہ) سے دن کو ڈھانپ لیتا ہے اور رات دن کے پیچھے پیچھے رواں دواں ہے اور اس نے سورج چاند اور ستاروں کو پیدا کیا اس حال میں کہ یہ سب اس کے تابع فرمان ہیں آگاہ ہو جاؤ کہ (جہان کا) پیدا کرنا اور اس کا انتظام کرنا اللہ کیلئے اور اسی کے حکم سے ہے برکت والا(اور لازوال) ہے وہ اللہ جو سارے جہانوں کا پروردگار ہے۔ ۵۴ ",
        "اپنے پروردگار کو گڑگڑا کر اور تنہائی میں پکارو (اور زیادتی سے ہاتھ اٹھا لو کیونکہ) وہ زیادتی کرنے والوں کو دوست نہیں رکھتا۔ ۵۵ ",
        "اور زمین میں فساد نہ کرو جبکہ اس کی اصلاح ہو چکی ہے اور خدا کو خوف و امید کی حالت میں پکارو (خوف ذمہ داریوں کا امید اس کی رحمت کی) کیونکہ اللہ کی رحمت نیکو کاروں سے نزدیک ہے۔ ۵۶ ",
        "وہ خدا وہ ہے جوہواؤں کو اپنی رحمت (کی بارش) کے آگے آگے بھیجتا ہے یہاں تک کہ جب وہ بھاری بادلوں کو اپنے دوش پر اٹھا لیتی ہیں ہم انہیں مردہ زمین کی طرف ہنکا دیتے ہیں پھر ان سے پانی برساتے ہیں پھر اس کے ذریعے ہر طرح کے پھل اگاتے ہیں (تم جان لو کہ) اسی طرح ہم مردوں کو بھی قیامت کے روز زندہ کر کے زمین سے نکالیں گے (یہ مثال ہم نے اس لئے دی ہے) تاکہ تم (آخرت کو) یاد کرو۔ ۵۷",
        "پاکیزہ سر زمین کی زراعت اللہ کے حکم سے (خوب) اگتی ہے اور خبیث (اور شور زدہ) زمین میں سوائے معمولی گھاس پھونس کے اور کچھ نہیں اگتا ہم اسی طرح سے آیتوں کو ادل بدل کے ان لوگوں کیلئے بیان کرتے ہیں جو شکر ادا کرتے ہیں۔ ۵۸ ",
        "ہم نے نوح کو ان کی قوم کی طرف بھیجا انہوں نے اس (قوم) سے کہا کہ اے میری قوم ! صرف خدائے یگانہ کی پرستش کرو کہ اس کے سوا تمہارا کوئی معبود نہیں ہے (اور اگر اس کے علاوہ کوئی دوسرا راستہ اختیار کرو گے تو) میں تمہیں اوپر والے کے بڑے دن کے عذاب سے ڈراتا ہوں۔ ۵۹ ",
        "لیکن ان کی قوم کے کچھ لوگوں نے کہا کہ ہم تجھے کھلی گمراہی میں دیکھتے ہیں۔ ۶۰ ",
        "(نوح نے)، کہا اے میری قوم مجھ میں کوئی گمراہی نہیں ہے لیکن میں سارے جہانوں کے رب کا فرستادہ ہوں۔ ۶۱ ",
        "میں اپنے پروردگار کا پیغام تم تک پہنچاتا ہوں اور تمہیں نصیحت کرتا ہوں اور اللہ کی جانب سے میں وہ کچھ جانتا ہوں جو تم نہیں جانتے۔ ۶۲ ",
        "کیا تم کو یہ تعجب ہے کہ تمہارے رب کی جانب سے یاد دہانی کیلئے تمہارے پاس آنے والا فرمان ایک ایسے شخص پر نازل ہوا ہے جو تم میں سے ہے تاکہ وہ تمہیں ڈرائے اور تم ڈرو اور اس لئے کہ تم پر رحم کیا جائے۔ ۶۳ ",
        "پس ان لوگوں نے اس (نوح) کی تکذیب کی پس ہم نے اس کو اور ان لوگوں کو جو اس کے ساتھ کشتی میں تھے نجات دی اور ان لوگوں کو غرق کر دیا جنہوں نے ہماری نشانیوں کو جھٹلایا تھا بیشک وہ لوگ ایک اندھی قوم تھے۔ ۶۴ ",
        "اور قوم عاد کی طرف ہم نے ان کے بھائی ہود کو بھیجا انہوں نے کہا کہ اے میری قوم تم اللہ کی عبادت کرو اس کے علاوہ تمہارا کوئی خدا نہیں ہے تم کیوں نہیں ڈرتے ہو۔ ۶۵ ",
        "ان کی قوم کے ایک گروہ نے جو کافر تھے یہ کہا کہ (اے ہود!) ہم تم کو نادانی میں دیکھتے ہیں اور ہم تم کو یقیناً جھوٹوں میں سے گمان کرتے ہیں۔ ۶۶ ",
        "انہوں نے کہا کہ اے میری قوم ! مجھ میں کسی قسم کی نادانی نہیں ہے بلکہ میں تمام جہانوں کے پروردگار کا فرستادہ ہوں۔ ۶۷",
        "میں اپنے رب کے پیغاموں کو تم تک پہنچاتا ہوں اور میں تمہارے لئے ایک امانت دار نصیحت کرنے والا ہوں۔ ۶۸ ",
        "کیا تم اس بات پر تعجب کرتے ہو کہ تمہارے پاس تمہارے رب کی جانب سے یاد دہانی آئے ایک ایسے مرد کے ذریعہ جو تم میں سے ہے تاکہ وہ تم کو ڈرائے اور تم یاد کرو اس وقت کو جبکہ تم کو قوم نوح کا جانشین بنایا اور تم کو ازروئے خلقت کشادگی دی (بدنی حیثیت سے قوی بنایا) پس اللہ کی نعمتوں کو دھیان میں لاؤ تاکہ تم فلاح پا جاؤ (کامیاب ہو جاؤ)۔ ۶۹ ",
        "انہوں نے کہا کہ کیا تم اس واسطے آئے ہو کہ ہم صرف ایک خدا کی پرستش کریں اور ان (کئی خداؤں ) کو چھوڑ دیں ان کی ہمارے آباؤ اجداد عبادت کرتے چلے آ رہے ہیں ؟ ایسا ہر گز نہیں ہو سکتا لہٰذا تم جس (عذاب) سے ہم کو ڈرا رہے ہو اس کو لے آؤ اگر تم واقعاً سچوں میں سے ہو۔ ۷۰ ",
        "(ہودنے) کہا کہ پلیدگی اور غضب تمہارے رب کی طرف سے تم کو اپنے گھیرے میں لئے ہوئے ہے کیا تم مجھ سے کچھ ناموں کے بارے میں جھگڑا کرتے ہو جو تم نے اور تمہارے آباؤ اجداد نے (بطور معبود کے) گھڑ رکھے ہیں اللہ نے ان کی حقانیت کی کوئی دلیل بھی نہیں اتاری ہے اچھا تو انتظار کرو اور میں بھی تمہارے ساتھ انتظار کرنے والوں میں سے ہوتا ہوں۔ ۷۱ ",
        "پس ہم نے ان (ہود) کو اور جو ان کے ساتھ تھے اپنی رحمت سے نجات دی اور ان لوگوں کی بیخ کنی کر دی جو ہماری آیتوں کی تکذیب کرتے تھے اور حق کو ماننے پر تیار نہ تھے۔ ۷۲ ",
        "اور ہم نے قوم ثمود کی طرف ان کے بھائی صالح کو بھیجا۔ انہوں نے کہا کہ اے میری قوم ! خدا کی پرستش کرو اس کے علاوہ تمہارا کوئی معبود نہیں ہے ایک روشن دلیل تمہارے لئے تمہارے پروردگار کی طرف سے آئی ہے یہ اللہ کا ناقہ(اونٹنی) تمہارے لئے معجزہ ہے اس کو اس کے حال پر چھوڑ دو کہ وہ خدا کی زمین میں (جنگلی گھاس پھوس میں سے) چرے اور اس کو کوئی تکلیف نہ پہنچانا ورنہ تمہیں درد ناک عذاب آ لے گا۔ ۷۳",
        "اور اس چیز کو اپنے دھیان میں لاؤ کہ خدا نے تمہیں قوم عاد کا جانشین بنایا اور (ان کی) زمین میں تمہیں بسایا تاکہ اس کے ہموار خطہ میں تم اپنے لئے قصر بناؤ اور پہاڑوں میں بھی اپنے واسطے گھر تراشو لہٰذا اللہ کی ان نعمتوں کو یاد کرو اور زمین میں فساد نہ کرو۔ ۷۴ ",
        "لیکن ان (صالح) کی قوم کے متکبر سرداروں نے ان مستضعف (غریب لوگوں ) سے پوچھا کیا (واقعی) تم کو یہ یقین ہے کہ صالح اپنے پروردگار کے بھیجے ہوئے ہیں انہوں نے جواب دیا کہ ہم اس چیز پر (اچھی طرح سے) ایمان لائے ہیں جس کا ان کو اللہ کی جانب سے حکم دیا گیا ہے۔ ۷۵ ",
        "متکبر افراد نے کہا کہ (مگر) ہم تو اس چیز کے کافر ہیں جس پر تم لوگ ایمان لائے ہو۔ ۷۶ ",
        "اس کے بعد انہوں نے ناقہ کی کونچیں کاٹ دیں اور اپنے پروردگار کے حکم سے روگردانی کی اور کہا کہ اے صالح ! اگر تم (واقعاً) خدا کے فرستادہ ہو تو جس عذاب سے ڈراتے ہو اس کو لے آؤ۔ ۷۷ ",
        "آخر کار انہیں زلزلے نے آ لیا اور وہ صبح کے وقت اپنے گھروں میں جسم بے جان ہو کر رہ گئے۔ ۷۸ ",
        "پس صالح نے ان سے منہ پھیر لیا اور کہا اے میری قوم! میں نے اپنے رب کا پیغام تمہیں پہنچا دیا اور میں نے تمہیں نصیحت کی، لیکن تم نصیحت کرنے والوں کو پسند نہیں کرتے۔ ۷۹ ",
        "اور یاد کرو کہ جب لوط نے اپنی قوم سے کہا تم ایسا برا (اور شرمناک)فعل انجام دیتے ہو جس کو تمام جہانوں میں سے کسی نے نہیں کیا۔ ۸۰ ",
        "تم لوگ تسکین شہوت کیلئے مردوں کی طرف جاتے ہو نہ کہ عورتوں کی طرف ؟ تم تجاوز کرنے والے لوگ ہو۔ ۸۱",
        "لیکن ان کی قوم کا جواب سوئے اس کے اور کچھ نہ تھا کہ انہوں نے کہا کہ ان (لوط اور ان کے ماننے والوں ) کو اپنی آبادی سے باہر نکال دو یہ لوگ اپنے کو پاک ظاہر کرنے والے ہیں۔ ۸۲ ",
        "جب بات یہاں تک پہنچی تو ہم نے ان (لوط) اور ان کے خاندان کو نجات دی سوائے ان کی زوجہ کے کہ وہ باقی ماندہ افراد میں سے تھی۔ ۸۳ ",
        "(پھر اس کے بعد) ہم نے ان پر خوب بارش برسائی (پتھروں کی بارش تاکہ وہ ان کو نیست و نابود کر دے) اب دیکھو مجرموں کا انجام کیا ہوا۔ ۸۴ ",
        "اور (ہم نے بھیجا) ان کے بھائی شعیب کو مدین کی طرف انہوں نے کہا کہ اے میری قوم! خدا کی پرستش کرو کہ اس کے سوا کوئی معبود نہیں ہے تمہارے پروردگار کی جانب سے روشن دلیل آ چکی ہے بنا بریں جو پیمانہ اور ترازو کا حق ہے اسے ادا کرو اور لوگوں کے مالوں میں سے کچھ کم نہ کرو اور جبکہ (ایمان اور دعوت انبیاء کی وجہ سے) روئے زمین پر اصلاح ہو چکی ہے اس میں فساد نہ کرو یہ تمہارے واسطے بہتر ہے اگر تم باایمان ہو۔ ۸۵ ",
        "اور ہر راستے پر نہ بیٹھو تاکہ (با ایمان لوگوں کو) دھمکیاں دو اور مومنوں کو راہ راست سے رو کو اور (طرح طرح کے شبہات ڈال کر) اس راہ کو ٹیڑھا دکھاؤ اور یاد کرو اس وقت کو جبکہ تم بہت تھوڑے تھے اس نے تم کو کثرت عطا کی اور دیکھو کہ فساد کرنے والوں کا کیا انجام ہوا۔ ۸۶ ",
        "اور جو کچھ ہم نے بھیجا ہے اس پر اگر ایک گروہ ایمان لایا ہے اور دوسرا گروہ ایمان نہیں لایا تو اس پر صبر کرو،تاکہ خدا ہمارے درمیان فیصلہ کرے اور وہ بہترین فیصلہ کرنے والا ہے۔ ۸۷",
        "اس (شعیب) کی قوم کے طاقتور اور متکبر لوگوں نے کہا اے شعیب! ہم قسم کھاتے ہیں کہ تم کو اور جو لوگ تم پر ایمان لائے ہیں ان کو ہم اپنی آبادی سے باہر نکال دیں گے یا یہ کہ تم ہمارے مذہب کی طرف پلٹ آؤ۔(شعیب نے) جواب دیا (تم چاہتے ہو کہ ہم کو پلٹاؤ) چاہے ہم اسے ناپسند بھی کرتے ہوں ؟ ۸۸ ",
        "اگر ہم تمہارے مذہب کی طرف پلٹ آئیں جبکہ اللہ نے ہم کو اس سے نجات دے دی ہے تو گویا ہم نے (اللہ) پر بہتان باندھا ہے اور ہمارے لئے یہ سزا وار نہیں ہے کہ ہم اس مذہب کی طرف دوبارہ پلٹ آئیں مگر یہ کہ خود ہمارا رب چاہے ہمارے پروردگار کا علم ہر چیز پر محیط ہے ہم نے صرف اللہ پر توکل کیا ہے اے ہمارے پروردگار ! تو ہمارے اور ہماری قوم کے درمیان حق کے ساتھ فیصلہ کرکہ تو بہترین فیصلہ کرنے والا ہے۔ ۸۹ ",
        "ان (شعیب) کی قوم کے اس گروہ نے کہا جو کافر ہو گئے تھے اگر تم نے شعیب کی پیروی کی تو تم گھاٹے میں رہو گے۔ ۹۰ ",
        "پس زلزلے نے ان کو آ لیا اور انہوں نے اس حالت میں صبح کی کہ ان کے بے جان بدن ان کے گھروں میں پڑے ہوئے تھے۔ ۹۱ ",
        "جن لوگوں نے شعیب کی تکذیب کی (وہ اس طرح نابود ہو گئے) گویا ہر گز ان گھروں میں آباد نہ تھے جن لوگوں نے شعیب کی تکذیب کی وہی گھاٹااٹھانے والے تھے۔ ۹۲ ",
        "پس اس (شعیب) نے ان لوگوں سے رخ پھیر لیا اور کہا کہ اے میری قوم میں نے تم کو اپنے رب کی رسالت پہنچا دی تھی اور تم کو نصیحت (بھی) کی تھی پس (اس حال میں ) میں خطاکار قوم پر کیسے افسوس کروں۔ ۹۳ ",
        "ہم نے کسی شہر اور آبادی میں کوئی نبی نہیں بھیجا مگر یہ کہ اس کے رہنے والوں کو سختیوں اور تکلیفوں میں مبتلا کیا تاکہ وہ ہوش میں آئیں اور خدا کی طرف پلٹیں۔ ۹۴ ",
        "اس کے بعد (جس وقت کسی تنبیہ نے ان پر کوئی اثر نہ کیا تو) ہم نے نیکی (اور نعمت کی فراوانی) کو بجائے بدی (تکلیف و اذیت) کے قرار دیا اس طرح کہ ان میں ہر طرح کی (نعمت میں ) زیادتی ہو گئی (اور وہ) کہنے گلے ہمارے آباؤاجداد کو تکلیفیں اور راحتیں پہنچی تھیں پس ہم نے ان کو یکایک پکڑ لیا ایسی حالت میں کہ ان کو اس کا (پہلے سے) احساس نہ ہو۔ ۹۵",
        "اگر وہ لوگ جو شہروں اور آبادیوں میں رہتے ہیں خدا پر ایمان لے آئیں اور تقویٰ اختیار کریں تو ہم ان پر آسمان اور زمین کی برکتوں کے دروازے کھول دیں گے لیکن انہوں نے (حقائق کی) تکذیب کی تو ہم نے بھی انہیں ان کے اعمال کی سزا دی۔ ۹۶ ",
        "کیا ان آبادیوں کے رہنے والے اس بات سے مطمئن و محفوظ ہیں کہ ہمارا عذاب رات کے وقت ان پر نازل ہو جائے جبکہ وہ (میٹھی) نیند کے مزے لے رہے ہوں ؟ ۹۷ ",
        "کیا ان آبادیوں کے رہنے والے اس بات سے مطمئن و محفوظ ہیں کہ ہمارا عذاب دن کے وقت ان پر نازل ہو جائے جبکہ وہ کھیل میں مشغول ہوں۔ ۹۸ ",
        "کیا وہ اللہ کی تدبیر سے غافل ہیں حالانکہ اللہ کی تدبیر سے سوائے خسارہ اٹھانے والوں کے اور کوئی مطمئن نہیں ہوتا۔ ۹۹ ",
        "کیا وہ لوگ جو پہلے لوگوں کے بعد روئے زمین کے وارث ہوئے ہیں اس بات سے عبرت نہیں لیتے کہ اگر ہم چاہیں تو ان کو بھی (اگلوں کی طرح) ان کے گناہوں کی پاداش میں سزا دے دیں بات یہ ہے کہ ہم ان کے دلوں پر مہر لگا دیتے ہیں تاکہ وہ (حق کی آواز کو) نہ سن سکیں۔ ۱۰۰ ",
        "یہ وہ آبادیاں ہیں جن کے واقعات ہم تم سے بیان کرتے ہیں وہ (اس قدر ہٹ دھرم تھے کہ جب) ان کے پاس رسول بینات لے کر آئے تو وہ چونکہ سابقاً (حق کی) تکذیب کر چکے تھے اس لئے (ان پر) ایمان نہ لائے اللہ اسی طرح کافروں کے دلوں پر مہر لگا دیتا ہے۔ ۱۰۱ ",
        "ہم نے ان میں سے اکثر کو اپنے عہد پر باقی نہ پایا اور ہم نے ان میں سے اکثر کو فاسق پایا۔ ۱۰۲ ",
        "اس کے بعد ان کے پیچھے (یعنی گذشتہ انبیاء کے بعد) ہم نے موسیٰ کو اپنی نشانیاں دے کر فرعون اور اس کے گروہ کے طرف بھیجا لیکن ان لوگوں نے ان نشانیوں کو قبول نہ کرکے ان کے ساتھ ظلم کیا دیکھو مفسدوں کا انجام کیا ہوا ؟ ۱۰۳ ",
        "اور موسیٰ نے کہا اے فرعون ! میں سارے جہانوں کے پروردگار کا فرستادہ ہوں۔ ۱۰۴",
        "میرے لئے یہی مناسب ہے کہ میں خدا کی طرف سوائے حق کے کسی بات کو نسبت نہ دوں۔ میں تمہارے لئے تمہارے خدا کی طرف سے روشن دلیل لایا ہوں لہٰذا تم بنی اسرائیل کو میرے ساتھ بھیج دو۔ ۱۰۵ ",
        "فرعون نے کہا کہ اگر تم کوئی نشانی لائے ہو تو اس کو پیش کرو اگر تم سچے ہو۔ ۱۰۶ ",
        "اس پر انہوں نے اپنا عصا پھینکا تو وہ ایک نمایاں اژدھا بن گیا۔ ۱۰۷ ",
        "اور اپنے ہاتھ کو گریبان سے باہر نکالا تو وہ دیکھنے والوں کیلئے سفید اور درخشاں ہو گیا۔ ۱۰۸ ",
        "فرعون کے اصحاب نے کہا:بے شک یہ ایک جاننے والا جادو گر ہے۔ ۱۰۹ ",
        "یہ چاہتا ہے کہ تمہیں تمہاری سر زمین سے باہر نکال دے تمہاری رائے کیا ہے اس کے مقابلے میں کیا کرنا چاہئے؟ ۱۱۰ ",
        "اس کے بعد انہوں نے فرعون سے یہ کہا کہ اس کے اور اس کے بھائی کے معاملے کو تاخیر میں ڈال دو اور اکٹھا کرنے والوں کو تمام شہروں میں بھیج دو۔ ۱۱۱ ",
        "تاکہ وہ ہر آزمودہ جادوگروں کو تمہارے پاس لے آئیں۔ ۱۱۲ ",
        "جادوگر فرعون کے پاس آئے اور انہوں نے کہا اگر ہم غالب ہو گئے تو کیا ہمیں کوئی اہم معاوضہ ملے گا؟ ۱۱۳ ",
        "اس (فرعون) نے کہا ہاں ضرورملے گا اور تم لوگ (میرے) مقرب ہو جاؤ گے۔ ۱۱۴ ",
        "(جادوگروں نے) کہا اے موسیٰ! یا تو تم (پہل کرو) ڈالو یا ہم (آغاز کریں ) اپنا جادو ڈالیں۔ ۱۱۵ ",
        "(موسیٰ نے) کہا تم (پہلے) ڈالو اور جب انہوں نے (اپنے جادوؤں کو) ڈالا تو لوگوں کی نظر بندی کر دی اور لوگوں کو ڈرا دیا اور انہوں نے ایک عظیم جادو پیش کیا۔ ۱۱۶ ",
        "(اس وقت) ہم نے موسیٰ کی طرف وحی کی کہ ذرا اپنے عصا کو سامنے ڈال دو (جو نہی موسیٰ نے عصا ڈالا) تو وہ فوراً ایک بڑے اژدھے کی شکل میں ہو گیا اور ان کے جھوٹے وسیلوں کو نگلنے لگا۔ ۱۱۷ ",
        "اس موقع پر حق آشکارا ہو گیا اور جو کچھ انہوں نے (کھیل) بنایا تھا نابود ہو گیا۔ ۱۱۸ ",
        "پس وہ اس موقع پر مغلوب ہو گئے اور ذلیل و خوار ہو گئے۔ ۱۱۹ ",
        "اور جادو گر سب کے سب سجدہ میں گر گئے۔ ۱۲۰",
        "اور انہوں نے کہا کہ ہم جہانوں کے پروردگار پر ایمان لاتے ہیں۔ ۱۲۱ ",
        "جو موسیٰ و ہارون کا پروردگار ہے۔ ۱۲۲ ",
        "فرعون نے کہا ہائیں تم اس (موسیٰ) پر ایمان لے آئے قبل اس کے کہ میں تمہیں اس کی اجازت دوں یقیناً یہ ایک (زبردست) سازش ہے جو تم لوگوں نے اس شہر میں تیار کی ہے تاکہ اس سے اس کے ساکنوں کو نکال باہر کرو (اچھا) تم کو کچھ دیر کے بعد پتہ چلے گا۔ ۱۲۳ ",
        "میں قسم کھاتا ہوں کہ میں تمہارے ہاتھ پیروں کو ایک دوسرے کے الٹ (یعنی ایک طرف کا ہاتھ تو دوسری طرف کا پیر)کاٹ ڈالوں گا اس کے بعد تم سب کو سولی پر لٹکا دوں گا۔ ۱۲۴ ",
        "(ساحروں نے) کہا(یہ کوئی بڑی بات نہیں ہے) ہم اپنے پروردگار کی طرف پلٹ جائیں گے ۱۲۵ ",
        "تیرا جو کچھ بھی غصہ ہمارے اوپر ہے وہ صرف اس وجہ سے ہے کہ ہم اپنے پروردگار کی نشانیوں پر جبکہ وہ ہمارے پاس آئیں ایمان لے آئے خدایا ! ہمارے اوپر صبر و استقامت کو (اچھی طرح) وارد فرما اور ہمیں دنیا سے اس حالت میں اٹھا کہ ہم مسلمان ہوں اور زندگی کے آخری لمحوں تک ہمارے ایمان و اخلاص کو باقی رکھ۔ ۱۲۶ ",
        "قوم فرعون کے سرداروں نے اس سے کہا آیا موسیٰ اور ان کی قوم کو آزاد چھوڑ دے گا کہ وہ زمین میں فساد کرتے پھریں اور تجھے اور تیرے خداؤں کو ترک کر دیں۔ (فرعون نے) کہا: عنقریب میں ان کے لڑکوں کو قتل کر دوں گا اور لڑکیوں کو زندہ چھوڑ دوں گا (تاکہ وہ ہماری خدمت کریں ) اور ہم پورے طور سے ان پر مسلط ہیں۔ ۱۲۷ ",
        "موسیٰ نے اپنی قوم سے کہا: خدا سے مدد چاہو اور صبر اختیار کرو کہ زمین خدا ہی کی ہے اپنے بندوں میں سے وہ جسے چاہتا ہے اس کا وارث بناتا ہے اور نیک انجام پرہیز گاروں کیلئے ہے۔ ۱۲۸ ",
        "انہوں نے کہاکہ (اے موسیٰ) تمہارے آنے سے قبل بھی ہم نے بہت اذیتیں دیکھیں اور اب تمہارے آنے کے بعد بھی ہم دکھ جھیل رہے ہیں (آخر ان مصائب کا کب خاتمہ ہو گا؟) اس (موسیٰ) نے کہا: مجھے امید ہے کہ تمہارا پروردگار تمہارے دشمن کو ہلاک کر دے گا اور تمہیں زمین میں اس کا جانشین بنا دے گا تاکہ وہ دیکھے کہ تم کس طرح کا عمل کرتے ہو۔ ۱۲۹ ",
        "اور ہم نے قوم فرعون کو خشک سالی اور میووں کی کمی میں مبتلا کیا تاکہ وہ بیدار ہو جائیں۔ ۱۳۰",
        "لیکن انہوں نے نہ صرف یہ کہ نصیحت قبول نہ کی بلکہ جب انہیں کوئی اچھائی (نعمت) ملی تو وہ کہتے تھے کہ یہ خود ہماری وجہ سے ہے پھر جب کوئی برائی (مصیبت) آتی تھی تو کہتے تھے کہ یہ موسیٰ اور ان کے ساتھیوں کی نحوست سے ہے کہو ان تمام بد فالیوں کا سر چشمہ خدا کے پاس ہے (وہ تمہاری بد اعمالیوں کی وجہ سے تم کو سزا دیتا ہے) لیکن ان میں سے اکثر نہیں جانتے۔ ۱۳۱ ",
        "اور انہوں نے کہا کہ اے موسیٰ جب تم کوئی ایسی آیت ہمارے پاس لاؤ کہ اس سے تم ہم پر جادو کر دو ہم پھر بھی تم پر ایمان نہیں لائیں گے۔ ۱۳۲ ",
        "پس ہم نے ان پر (لگا تار بلائیں نازل کیں ) طوفان، ٹڈیاں، زراعتی، آفت، مینڈک اور خون جو الگ الگ نشانیاں تھیں، بھیجیں، لیکن وہ پھر بھی بیدار نہ ہوئے۔انہوں نے تکبر کیا اور وہ گنہگار لوگ تھے۔ ۱۳۳ ",
        "جب ان پر بلا نازل ہوتی تھی تو وہ کہتے تھے: اے موسیٰ! اپنے خدا سے کہو کہ جو عہد اس نے تم سے کیا ہے اس کے مطابق کرے اگر اس بلا کو ہم سے دور کر دو گے تو ہم یقیناً تمہارے اوپر ایمان لے آئیں گے اور بنی اسرائیل کو تمہارے ساتھ بھیج دیں گے۔ ۱۳۴ ",
        "لیکن جس وقت ہم ان پر سے بلا کو تعین شدہ مدت کے بعد ہٹا لیتے تھے تو وہ اپنا وعدہ توڑ ڈالتے تھے۔ ۱۳۵ ",
        "آخر کار ہم نے ان سے انتقام لیا اور ان سب کو دریا میں غرق کر دیا کیونکہ انہوں نے ہماری آیتوں کو جھٹلایا تھا اور وہ ان سے غافل رہے تھے۔ ۱۳۶ ",
        "اور ہم نے مشرق و مغرب کی پر برکت زمینوں کا وارث بنایا (اس قوم کو جسے) کمزور کر دیا گیا تھا اور بنی اسرائیل نے چونکہ صبر کیا اس لئے تیرے رب کا نیک وعدہ ان کیلئے پورا ہوا اور جو (قصر مجلل) فرعون اور اس کی قوم نے بنائے تھے اور جو مچان دار باغات انہوں نے تیار کئے تھے ان سب کو ہم نے مسمار کر دیا۔ ۱۳۷",
        "اور بنی اسرائیل کو ہم نے دریا سے (صحیح و سالم) پارلگا دیا پس وہ ایک ایسی قوم کے پاس سے گزرے جو اپنے بتوں کے چاروں طرف تعظیم کے ساتھ بیٹھے ہوئے تھے تو انہوں (بنی اسرائیل) نے کہا کہ اے موسیٰ ! ہمارے لئے بھی ایک ایسا معبود بنا دو جیسے معبود ان لوگوں نے بنا رکھے ہیں موسیٰ نے کہا تم جاہل و نادان لوگ ہو۔ ۱۳۸ ",
        "ان لوگوں کا (جنہیں تم دیکھ رہے ہو)انجام نابودی ہے اور یہ جو کچھ کر رہے ہیں وہ سب باطل اور لغو بات ہے۔ ۱۳۹ ",
        "(اس کے بعدموسیٰ نے)کہا کیا میں خدائے برحق کے علاوہ کوئی دوسرا معبود تمہارے لئے چاہوں ایسا خدا جس نے تمہیں تمہارے زمانہ کے لوگوں پر برتری عطا کی ہے؟ ۱۴۰ ",
        "یاد کرو اس زمانہ کو جب ہم نے تمہیں فرعون والوں (کے پنجہ ظلم) سے نجات دی وہ تم پر مسلسل ظلم کر رہے تھے تمہارے لڑکوں کو قتل کرتے تھے اور عورتوں کو زندہ چھوڑ دیتے تھے اس (مصیبت) میں تمہارے رب کی طرف سے (تمہاری) بڑی آزمائش ہے۔ ۱۴۱ ",
        "اور ہم نے موسیٰ سے تیس راتوں کا وعدہ کیا اس کے بعد (مزید) دس راتوں سے اس کی تکمیل کر دی اس طرح اس کے پروردگار کا اس سے وعدہ چالیس راتوں کی صورت میں پورا ہوا۔ موسیٰ نے اپنے بھائی ہارون سے کہا کہ میری قوم میں میرے جانشین ہو جاؤ اور (ان کی) اصلاح کرو اور مفسدوں کے راستے پر نہ چلنا۔ ۱۴۲ ",
        "جس وقت موسیٰ ہماری معیاد گاہ میں آئے اور ان کے پروردگارنے ان سے بات کی ، انہوں نے عرض کی کہ اے پرورردگار:تو اپنے کوان کو دکھلا دے تاکہ میں تجھے دیکھ لوں (پروردگار نے)کہا تم مجھے ہر گز نہ دیکھ پاؤ گے لیکن ذرا پہاڑکی طرف تو دیکھواگروہ اپنی جگہ پرٹھہرا رہا تو مجھے دیکھ سکو گے لیکن جب پرودگار نے پہاڑپر (اپنا) جلوہ کیا تو اسے گرا کر زمین کے ساتھ برابرکر دیااو رموسیٰ بے ہوش ہوکر گر گئے ، جب وہ ہوش میں آئے توانہوں نے عرض کی:خدایاتواس بات سے منزہ ہے (کہ تجھے کوئی دیکھ سکے) میں تیری جانب واپس آتا ہوں میں مومنوں میں سے پہلا ہوں۔ ۱۴۳",
        "(خدا نے) کہا: اے موسیٰ میں نے تمہیں لوگوں سے منتخب کیا ہے اور تم کو اپنی رسالتیں دی ہیں اور اپنے ساتھ گفتگو کا شرف عطا فرمایا ہے پس جو کچھ میں نے تمہیں دیا ہے اسے لے لو اور شکر گزاروں میں سے ہو جاؤ۔ ۱۴۴ ",
        "اور ہم نے ان کیلئے الواح میں ہر قسم کی نصیحت لکھی تھی اور ہر چیز کی تفصیل بیان کر دی تھی۔ پس (ہم نے ان سے کہا کہ) اسے مضبوطی سے تھام لو اور اپنی قوم کو حکم دو کہ وہ اچھی طرح اس پر عمل کریں (اور وہ لوگ جو مخالفت کریں ان کا انجام دوزخ ہے) جلد ہی فاسقوں کی یہ جگہ ہم تمہیں دکھلا دیں گے۔ ۱۴۵ ",
        "جو لوگ زمین میں ناحق تکبر کرتے ہیں ان کو میں اپنی آیتوں سے جلد ہی پلٹ دوں گا (اس طرح کہ)وہ جس آیت کو بھی دیکھیں گے اس پر ایمان نہ لائیں گے ، او راگر ہدایت کا راستہ دیکھیں گے تو اس پر نہ چلیں گے او راگر گمراہی کا راستہ دیکھیں گے تو اس کو اختیار کریں گے یہ اس وجہ سے ہے کہ انہوں نے ہماری آیتوں کو جھٹلا دیا او روہ ان سے غافل تھے۔ ۱۴۶ ",
        "اور جن لوگوں نے ہماری آیتوں کو اور آخرت کی ملاقات کو جھٹلایا ان کے تمام اعمال ضائع ہو جائیں گے ۔جوکچھ انہوں نے کیا ہے کیا اس کے علاوہ کی، ان کو سزا ملے گی ؟ ۱۴۷ ",
        "قوم موسیٰ نے اس کے (میعاد گاہ کی طرف جانے کے) بعد اپنے زیور اور آلات سے ایک گو سالہ بنایا ایک (بے جان) جسد جس میں گائے کی آواز تھی کیا وہ یہ نہیں دیکھتے تھے کہ وہا ں سے بات بھی نہیں کر سکتا تھا اور راہ (راست کی طرف ہدایت) نہیں کر سکتا تھا انہوں نے اس کو (بطور اپنے خدا کے) انتخاب کر لیا اور وہ ظالم تھے۔ ۱۴۸ ",
        "اور جب انہیں حقیقت کا پتہ چلا اور انہوں نے دیکھا کہ وہ گمراہ ہو گئے ہیں تو انہوں نے کہا اگر ہمارے رب نے ہم پر رحم نہ کیا اور ہمیں نہ بخشا تو ہم ضرور گھاٹا اٹھانے والوں میں سے ہو جائیں گے۔ ۱۴۹",
        "جب موسیٰ اپنی قوم کی طرف عضب ناک اور رنجیدہ پلٹے تو انہوں نے کہا کہ تم لوگ میرے بعد میرے برے جانشین نکلے (اور تم نے میرے آئین کو ضائع کر دیا) کیا تم نے اپنے رب کے فرمان (اور مدت معیاد کی تجدید اور فیصلہ) کے بارے میں عجلت سے کام لیا ؟ اس کے بعد انہوں نے الواح کو ڈال دیا اور اپنے بھائی کے سر کو پکڑ لیا اور (غصہ میں اسے) اپنی طرف کھینچا اس (بھائی) نے کہا اے میرے ماں جائے! اس قوم نے مجھے کمزور کر دیا اور قریب تھا کہ مجھے قتل کر دیں لہٰذا کوئی ایسا کام نہ کرنا کہ دشمن میری شماتت کریں اور مجھے ظالم گروہ میں قرار نہ دو۔ ۱۵۰ ",
        "(موسیٰ نے) کہا: پروردگار ا! مجھے اور میرے بھائی کو بخش دے اور ہمیں اپنی رحمت میں داخل فرما، اور تو تمام مہربانوں سے زیادہ مہربان ہے۔ ۱۵۱ ",
        "وہ لوگ جنہوں نے گو سالہ کو اپنا معبود بنایا عنقریب اپنے رب کے غضب میں مبتلا ہوں گے اور حیات دنیا میں گرفتار ذلت ہوں گے اور ہم ان لوگوں کو جو (خدا پر) بہتان باندھتے ہیں سزا دیتے ہیں۔ ۱۵۲ ",
        "اور وہ لوگ جو گناہ کریں اور اس کے بعدتوبہ کر لیں اور ایمان لے آئیں (انہیں بخشش کی امید ہے، کیونکہ) تیرا اس (توبہ) کے بعد ضرور بخشنے والا اور رحم کرنے والا ہے۔ ۱۵۳ ",
        "اور جب موسیٰ کا غصہ ٹھنڈا ہوا تو انہوں نے (توریت کی) الواح کو اٹھایا اور ان کے اندر ان لوگوں کیلئے جو اپنے رب سے ڈرتے ہیں ہدایت اور رحمت لکھی ہوئی تھی۔ ۱۵۴ ",
        "اور موسیٰ نے ہماری میعاد گاہ کے لئے اپنی قوم میں سے ستر مردوں کو چنا پھر جب زلزلہ نے انہیں آ لیا (اور وہ ہلاک ہو گئے) تو کہا: میرے پروردگار ! اگر تو چاہتا تو انہیں اور مجھے اس (واقعہ) سے پہلے ہی ہلاک کر دیتا کیا تو ہمیں اس چیز کی وجہ سے ہلاک کرے گا جو ہم میں سے بعض نادانوں نے کی ہے یہ صرف تیری ایک آزمائش ہے جسے تو چاہے (مستحق گمراہی جانے) گمراہ کر دے اور جسے تو چاہے (اور مستحق ہدایت جانے) اسے ہدایت عطا کر دے تو ہمارا ولی ہے لہٰذا ہمیں بخش دے اور ہم پر رحم فرما اور تو تمام بخشنے والوں سے بہتر ہے۔ ۱۵۵",
        "اور ہمارے لئے اس دار دنیا میں اور دوسری دنیا میں بھی نیکی لکھ دے کیونکہ ہم نے تیری طرف باز گشت کی ہے (اللہ نے) فرمایا: میرا عذاب جسے میں چاہوں گا پہنچے گا اور میری رحمت نے ہر چیز کو اپنی وسعت میں لیا ہوا ہے پس میں اسے ان لوگوں کیلئے لکھوں گا جو تقویٰ اختیار کرتے ہیں اور زکوٰۃ دیتے ہیں اور جو ہماری آیتوں پر ایمان لاتے ہیں۔ ۱۵۶ ",
        "جو لوگ (خدا کے اس) فرستادہ نبی امی کی پیروی کرتے ہیں جس کی صفات وہ اپنے پاس توریت و انجیل میں پاتے ہیں اور یہ نبی انہیں نیکی کا حکم دیتا ہے اور بدی سے روکتا ہے پاکیزہ چیزیں ان کیلئے حلال قرار دیتا ہے ناپاک چیزوں کو حرام کرتا ہے اور وہ ان کے کاندھوں سے بوجھ ہٹاتا ہے اور ان تمام طوق و سلاسل کو ان سے الگ کرتا ہے جنہوں نے بشریت کے جسم اور فکر کو () پس جو لوگ اس پر ایمان لائے اور انہوں نے اس کی حمایت کی اور اس کی مدد کی اور اس جاہلانہ عقائد و رسوم کی زنجیروں سے) جکڑ دیا تھا پس جو لوگ ایمان لائے ، اور انہوں نے اس کی حمایت و مدد کی اور اس نور کی پیروی کی جو اس پر نازل ہوا ہے وہ کامیاب ہیں۔ ۱۵۷ ",
        "کہہ دو اے لوگو ! میں تم سب کی طرف اللہ کا فرستادہ ہوں وہ اللہ جس کے قبضہ قدرت میں زمین و آسمان کی حکومت ہے اس کے سوا کوئی معبود نہیں وہ جلاتا اور مارتا ہے پس اللہ اور اس کے رسول پر ایمان لاؤ جس نے کسی کے آگے درس نہیں پڑھا ہے وہ اللہ اور اس کے کلموں پر ایمان رکھتا ہے اور اس کی پیروی کرو تاکہ ہدایت پا جاؤ۔ ۱۵۸ ",
        "اور قوم موسیٰ میں سے ایک گروہ حق کی طرف ہدایت کرتا ہے اور اسی حق کے ساتھ عدالت کرتا ہے۔ ۱۵۹",
        "اور ہم نے انہیں بارہ گروہوں میں تقسیم کر دیا جس میں سے ہر ایک گروہ (بنی اسرائیل کے خاندانوں کی) ایک شاخ تھا اور جس وقت قوم موسیٰ نے (جو بیابان میں تشنہ کام تھی)موسیٰ سے پانی کا مطالبہ کیا تو ہم نے ان (موسیٰ) کی طرف وحی کی کہ اپنا عصا پتھر پر مارو ناگہاں اس سے بارہ چشمے پھوٹ نکلے اس طرح کہ ہر گروہ اپنے چشمہ کو پہچانتا تھا اور ہم نے بادل کو ان کے اوپر سایہ فگن کیا اور ہم نے ان پر من و سلویٰ نازل کیا اور ان سے کہا کہ ہم نے جو پاکیزہ روزی تمہیں عطا کی ہے اس میں سے کھاؤ (انہوں نے ناشکری کی) لیکن انہوں نے ہم پر ظلم نہیں کیا بلکہ اپنی جانوں پر ستم ڈھایا۔ ۱۶۰ ",
        "اور وہ وقت یاد کرو جب ان لوگوں سے یہ کہا گیا کہ اس قریہ (بیت المقدس) میں سکونت اختیار کرو اور ہر جگہ سے (اور ہر طرح سے) جیسا چاہو کھاؤ (اور فائدہ حاصل کرو) اور یہ کہو کہ بار الہا ! ہمارے گناہوں کومعاف کردے اور دروازہ (بیت المقدس) میں تواضع و فروتنی کے ساتھ داخل ہو جاؤ اگر ایسا کرو گے تو میں تمہارے گناہوں کو بخش دوں گا اور نیک کام کرنے والوں کا صلہ زیادہ عطا کروں گا۔ ۱۶۱ ",
        "لیکن ان میں سے وہ لوگ جنہوں نے (اپنے اوپر) ظلم و ستم کیا تھا انہوں نے اس بات (اور طے شدہ پروگراموں ) کو الٹ پلٹ کر دیا اور جو بات ان سے کہی گئی تھی انہوں نے اس کے خلاف کیا لہٰذا جو ستم انہوں نے کیا تھا ہم نے اس کی وجہ سے ان پر آسمان سے بلا نازل کی۔ ۱۶۲ ",
        "اور ان سے سوال کرو اس شہر کی سر گزشت کے متعلق جو سمندر کے کنارے آباد تھا (اور انہیں وہ وقت کو یاد دلاؤ جب) وہ ہفتہ کے دن (خدا کے قانون کے خلاف) طغیان و سر کشی کرتے تھے جس وقت ان کی مچھلیاں ہفتہ کے روز ظاہر ہوتی تھیں (جو ان کی چھٹی کا دن تھا) اس کے علاوہ دوسرے روز وہ ان کے پاس نہیں آتی تھیں اس طرح ہم نے ان کی آزمائش کی جس کے مقابلے میں وہ نافرمانی کرتے تھے۔ ۱۶۳",
        "(اور اس وقت کو یاد کرو)جب ان میں سے ایک گروہ نے (دوسرے سے کہا) کہ تم گنہگاروں کو کیوں موعظہ کرتے ہو جنہیں خدا آخر کار ہلاک کرنے والا ہے یا شدید عذاب کرنے والا ہے انہوں نے جواب دیا کہ ہم برائی سے اس لئے منع کرتے ہیں کہ اللہ کے سامنے اپنی ذمہ داری ادا کرنے کیلئے ہیں (علاوہ ازیں ) شاید وہ ان (نصیحتوں ) کی بناء پر تقویٰ اختیار کریں۔ ۱۶۴ ",
        "لیکن جب انہوں نے ان تمام نصیحتوں کو فراموش کر دیا جو انہیں وقتاً فوقتاً دی جاتی رہیں تو ہم نے ان لوگوں کو نجات دی جو (لوگوں کو) برائی سے منع کرتے رہے تھے اور جن لوگوں نے ستم کیا تھا انہیں ان کی نافرمانی کی وجہ سے شدید عذاب میں مبتلا کر دیا۔ ۱۶۵ ",
        "جب ان لوگوں نے اس فرمان کے مقابلی میں سر کشی کی جو انہیں دیا گیا تھا تو ہم نے ان سے کہا کہ بندروں کی شکل میں ہو کر دور ہو جاؤ۔ ۱۶۶ ",
        "(اور اس وقت کو بھی یاد کرو) جب تیرے پروردگار نے یہ خبر دی کہ وہ قیامت تک کیلئے ان پر ایسے لوگوں کو مسلط کر دے گا جو انہیں ہمیشہ سخت عذاب دیں گے بے شک تیرا رب بہت جلد سزا دینے والا ہے (اور توبہ کرنے والوں کیلئے) بڑا بخشنے والا اور مہربان (بھی) ہے۔ ۱۶۷ ",
        "اور ہم نے انہیں زمین پر مختلف گروہوں میں تقسیم کر دیا ان میں کچھ گروہ نیکو کار اور کچھ اس کے علاوہ ہیں اور ہم نے ان کی آزمائش کی نیکیوں اور بدیوں کے ذریعے کہ شاید وہ (ہماری طرف) پلٹیں۔ ۱۶۸ ",
        "ان کے بعد ان کے وہ فرزند ان کے جانشین ہوئے جو (آسمانی) کتاب (توریت) کے وارث بنے (لیکن ان کی یہ حالت ہے کہ) وہ اس دنیائے پست (اور فانی) کے مال و متاع کو اختیار کرتے ہیں اور یہ کہتے ہیں کہ (اگر ہم گنہگار ہیں ) تو خدا ہمیں جلد ہی بخش دے گا لیکن اگر اسی طرح کا فائدہ انہیں دوبارہ ملتا تھا تو اسے حاصل کر لیتے تھے(اور حکم خدا کے خلاف عمل کرتے تھے) کیا ان لوگوں نے اپنی آسمانی کتاب (توریت) کے ذریعہ عہد نہیں کیا تھا کہ خدا کی طرف کسی جھوٹی بات کی نسبت نہ دیں گے اور سوائے حق کے کوئی بات نہ کہیں گے لیکن ان لوگوں نے بار ہاتوریت کے مطالب کو پڑھا (اور اور سمجھا تھا لیکن اس کے باوجود ضائع کر دیا)البتہ آخرت کا گھر پرہیزگاروں کے لئے بہتر ہے۔ کیا تم ان کے واضح حقائق کو بھی نہیں سمجھتے۔ ۱۶۹ ",
        "اور وہ لوگ جو (خدا کی) کتاب سے تمسک اختیار کریں اور نماز پڑھیں (انہیں بڑا انعام ملے گا کیونکہ) ہم اصلاح کرنے والوں کی جزا ضائع نہیں کرتے۔ ۱۷۰",
        "(اور اس بات کو بھی یاد کرو) جب ہم نے پہاڑ کو ایک سائبان کی طرح ان کے اوپر اس طرح سایہ فگن کیا کہ انہوں نے یہ گمان کیا کہ وہ عنقریب ان کے اوپر آ پڑے گا (اور اس حال میں ہم نے کہا) جو کچھ تمہیں (احکام و فرامین) کی صورت میں دیا گیا ہے اسے مضبوطی سے تھام لو اور جو کچھ اس میں ہے اسے یاد رکھو اور اس پر عمل کرو تاکہ پرہیز گار بن جاؤ۔ ۱۷۱ ",
        "اس وقت کو یاد کرو جب تمہارے پروردگار نے اولاد آدم کی صلب سے ان کی ذریت کو لیا اور انہیں ان کیلئے اپنے نفسوں پر گواہ بنا دیا (پھر ان سے پوچھا) کیا میں تمہارا پروردگار نہیں ہوں ؟ انہوں نے کہا ہاں ہم اس حقیقت کی گواہی دیتے ہیں (خدا نے ایسا کیوں کیا؟) اس لئے کہ وہ قیامت کے دن یہ عذر پیش نہ کریں کہ ہمیں معلوم نہ تھا (اور توحید اور خدا کو جاننے کے فطری عہد سے بے خبر تھے)۔ ۱۷۲ ",
        "یا تم یہ نہ کہو کہ ہمارے آباؤ اجداد تو بت پرستی کرتے تھے اور ہم بھی تو ان ہی کی اولاد تھے (لہٰذا ان کی پیروی کرنے کے علاوہ ہمارے لئے اور کوئی راستہ نہ تھا) جو کچھ باطل پرستوں نے کیا۔ کیا ہمیں اس پر سزا دیتا ہے اور ہلاک کرتا ہے؟ ۱۷۳ ",
        "اور ہم اپنی آیات کو اس لئے کھول کھول کر بیان کرتے ہیں کہ شاید وہ (حق کی) طرف لوٹ آئیں۔ ۱۷۴ ",
        "اور ان کیلئے اس شخص کی سر گزشت پڑھو کہ جسے ہم نے خود اپنی آیات دیں لیکن (بالآخر) وہ ان (کے حکم) سے نکل گیا اور شیطان نے اس پر غلبہ پا لیا اور وہ گمراہوں میں سے ہو گیا۔ ۱۷۵ ",
        "اور اگر ہم چاہتے تو اس (کے مقام) کو ان آیات (اور علوم و دانش) کے ساتھ اوپر لے جاتے لیکن وہ پستی کی طرف مائل ہوا اور اس نے اپنی خواہش نفس کی پیروی کی اور وہ (باؤلے) کتے کی مانند ہے کہ اگر اس پر حملہ کرو تو اپنا منہ کھول دیتا ہے اور زبان باہر نکال دیتا ہے اور اگر اسے اس کے حال پر چھوڑ دیا جائے تو پھر بھی یہی کام کرتا ہے (گویا دنیا پرستی کا اتنا پیاسا ہے کہ کبھی سیراب نہیں ہوتا) اور اس گروہ کی مانند ہے کہ جس نے ہماری آیات کو جھٹلایا۔ یہ کہانیاں (ان سے) بیان کرو شاید وہ غور و فکر کریں (اور ہوش میں آ جائیں )۔ ۱۷۶ ",
        "کتنی بڑی مثال ہے ان لوگوں کی جو ہماری آیات کو جھٹلاتے ہیں لیکن وہ تو خود اپنے اوپر ظلم کرتے ہیں۔ ۱۷۷ ",
        "اور جسے خدا ہدایت کرے (حقیقی) ہدایت پانے والا وہی ہے اور جنہیں (ان کے اعمال کی وجہ سے) گمراہ کرے وہ (واقعی) خسارے میں ہیں۔ ۱۷۸",
        "یقیناً جن و انس کے بہت سے گروہوں کو ہم نے جہنم کے لئے پیدا کیا ہے وہ ایسے دل (اور ایسی عقل) رکھتے ہیں کہ (جن سے وہ سوچتے نہیں اور)سمجھتے نہیں اور ایسی آنکھیں رکھتے ہیں کہ جن سے وہ دیکھتے نہیں اور ایسے کان رکھتے ہیں کہ جن سے وہ سنتے نہیں وہ چوپاؤں کی طرح ہیں بلکہ وہ زیادہ گمراہ ہیں (اور) وہ غافل ہیں۔ ۱۷۹ ",
        "اللہ کے (اچھے اور) بہترین نام ہیں اسے انہی ناموں سے پکارا و اور انہیں چھوڑ دو جو خدا کے ناموں میں تحریف کرتے ہیں۔ وہ عنقریب اپنے کردہ (برے) اعمال کی سزا پائیں گے۔ ۱۸۰ ",
        "اور جنہیں ہم نے پیدا کیا ہے ان میں سے ایک گروہ ایسا ہے جو حق کی تبلیغ کرتا ہے اور حق کے مطابق حکم کرتا ہے۔ ۱۸۱ ",
        "جنہوں نے ہماری آیات کو جھٹلایا ہم تدریجاً انہیں اس طریقے سے سزا دیں گے جسے وہ نہیں جانتے۔ ۱۸۲ ",
        "اور انہیں ہم مہلت دیتے ہیں،کیونکہ میرا منصوبہ قوی اور حساب و کتاب کے مطابق ہے۔ ۱۸۳ ",
        "کیا وہ سوچتے نہیں کہ ان کے ہم نشین (پیغمبر خدا) پر کوئی جنون کے آثار نہیں ہیں وہ تو صرف ان کو ڈرانے والاہے۔ ۱۸۴ ",
        "کیا وہ آسمان و زمین کی حکومت میں جسے خدا نے پیدا کیا ہے (عبرت کی) نظر نہیں ڈالتے (اس میں فکر نہیں کرتے؟) کہ شاید ان کی زندگی ختم ہونے کے قریب ہے؟ (اگر وہ اس واضح آسمانی کتاب پر ایمان نہ لائے) تو اس کے بعد کس بات پر ایمان لائیں گے۔ ۱۸۵ ",
        "جسے خدا (اس کے برے اعمال کی وجہ سے) گمراہ کر دے تو پھر کوئی اسے ہدایت کرنے والا نہیں اور خدا انہیں ان کی بغاوت اور سر کشی میں چھوڑ دیتا ہے تاکہ وہ سر گرداں رہیں۔ ۱۸۶ ",
        "تجھ سے قیامت کے بارے میں پوچھتے ہیں کہ وہ کب واقع ہو گی کہہ دو:اس کا علم میرے پروردگار کو ہے اور اس کے علاوہ کوئی اس وقت کو واضح نہیں کر سکتا (لیکن قیامت کا قیام) آسمانوں اور زمین تک میں سخت (اہمیت کا حامل) ہے اور وہ تمہارے تعاقب میں نہیں آئے گی مگر یہ کہ اچانک۔ (پھر وہ) تجھ سے یوں سوال کرتے ہیں گویا تو اس کے وقوع پذیر ہونے کے زمانے سے باخبر ہے کہہ دو اس کا علم صرف خدا کے پاس ہے لیکن بہت سے لوگ نہیں جانتے۔ ۱۸۷",
        "کہہ دو:میں اپنے نفع اور نقصان کا مالک نہیں ہوں مگر جوکچھ خدا چاہے۔ اگر میں غیب سے باخبر ہوتا تو اپنے لئے بہت سے منافع فراہم کر لیتا اور مجھے کوئی برائی اور نقصان نہ پہنچتا میں تو صرف(عذاب الٰہی) سے ڈرانے والا اور(اسکی عظیم جزاؤں کی) خوشخبری دینے والا ہوں۔ ۱۸۸ ",
        "وہ (خدا) وہ ہے کہ جس نے تمہیں ایک ہی نفس سے پیدا کیا ہے اور اس کی بیوی کو اسی کی جنس (اور نوع) سے قرار دیا ہے تاکہ اس سے سکون حاصل کرے اس کے بعد جب وہ اس سے نزدیک ہوا تو وہ ایک ہلکے سے (بوجھ کے ساتھ) حاملہ ہو گئی کہ جس کے ہوتے ہوئے وہ اپنے دوسرے کام جاری رکھے ہوئے تھی اور جب وہ بوجھل ہو گئی تو دونوں نے مل کر اپنے پروردگار سے دعا کی کہ انہیں نیک (صالح) فرزندہ عطا کرے تو ہم شکر گزاروں میں سے ہوں گے۔ ۱۸۹ ",
        "جب اس نے انہیں نیک بیٹا دیا (تو انہوں نے دوسرے موجودات کو اس میں موثر سمجھا اور) خدا نے انہیں جو نعمت بخشی تھی اس کیلئے شرکاء کے قائل ہو گئے اور جسے اس کا شریک قرار دیاجائے خدا اس سے برتر ہے۔ ۱۹۰ ",
        "کیا وہ ایسے موجودات کو اس کا شریک قرار دیتے ہیں جو کسی چیز کو پیدا نہیں کر سکتے اور وہ خود مخلوق ہیں۔ ۱۹۱ ",
        "اورنہ ان کی مدد کر سکتے ہیں اور نہ وہ خود اپنی ہی مدد کر سکتے ہیں۔ ۱۹۲ ",
        "اور جب انہیں ہدایت کی طرف دعوت دو تو تمہاری پیروی نہیں کرتے ان کیلئے اس میں کوئی فرق نہیں چاہے انہیں دعوت دو یا خاموش رہو۔ ۱۹۳ ",
        "جنہیں وہ خدا کے علاوہ پکارتے ہیں اور جن کی پرستش کرتے ہیں تمہارے طرح کے بندے ہیں اگر سچے ہو تو انہیں پکارو تو انہیں چاہئے کہ وہ تمہیں جواب دیں (اور تمہارے تقاضوں کو پورا کریں۔ ۱۹۴ ",
        "کیا وہ (کم از کم خود تمہاری طرح) پاؤں رکھتے ہیں کہ جن کے ساتھ چلیں پھریں (یا) ہاتھ رکھتے ہیں کہ جن سے کوئی چیز اٹھا سکیں (یا) کیا وہ آنکھیں رکھتے ہیں کہ ان سے دیکھ سکیں (یا) ان کے کان ہیں کہ ان سے سن سکیں ؟ (نہیں ان کے پاس ایسی کوئی چیز نہیں ) کہہ دو (جب ایسا ہے تو) ان بتوں کو جنہیں تم نے خدا کا شریک بنا رکھا ہے (میرے خلاف) نہیں پکارو، میرے خلاف سازش کرو اور مجھے لحظہ بھر کی مہلت نہ دو ۱۹۵",
        "لیکن میرا ولی اور سر پرست وہ خدا ہے جس نے یہ کتاب نازل کی ہے اور وہ سب نیکوں اور صالحین کا سر پرست ہے۔ ۱۹۶ ",
        "اور جنہیں تم اس کے علاوہ پکارتے ہو وہ تمہاری مدد نہیں کر سکتے اور حتیٰ کہ اپنی مدد بھی نہیں کر سکتے۔ ۱۹۷ ",
        "اور اگر ان سے ہدایت چاہو تو وہ تمہاری باتوں کو نہیں سنتے اور تم انہیں دیکھو گے کہ وہ (اپنی مصنوعی آنکھوں سے) تمہیں دیکھ رہے ہیں لیکن در حقیقت وہ نہیں دیکھ سکتے۔ ۱۹۸ ",
        "ان سے نرمی برتو اور ان کا عذر قبول کر لو اور نیکیوں کی طرف دعوت دو اور جاہلوں سے رخ موڑ لو(ان سے لڑائی جھگڑا نہ کرو)۔ ۱۹۹ ",
        "اور جب شیطانی وسوسہ تجھ تک پہنچے تو خدا کی پناہ لو کیونکہ وہ سننے والا اور جاننے والا ہے۔ ۲۰۰ ",
        "پرہیزگار جب شیطانی وسوسوں میں گرفتار ہوں تو (خداور اس کی جزاوسزا کی) یاد اور ذکر میں مصروف ہو جاتے ہیں (اوراس کی یاد ہی کے زیر سایہ وہ راہ حق دیکھتے ہیں ) پس وہ بینا ہو جاتے ہیں۔ ۲۰۱ ",
        "(جوپرہیز گا رنہیں ) ان کے بھائی (یعنی شیاطین) انہیں ہمیشہ گمراہی میں آگے بڑھاتے رہتے ہیں اورپھر اس میں کوئی کوتاہی نہیں کرتے۔ ۲۰۲ ",
        "او رجب (نزول وحی میں تاخیر ہوجائے اور)توان کے لئے کوئی آیت نہ لے آئے تو کہتے ہیں کہ توخود سے (اپنی طرف سے)اسے کیوں نہیں چن لیتا؟کہہ دو کہ میں تو صرف اس چیز کی پیروی کرتا ہوں جو مجھ پر وحی ہوتی ہےیہ تیرے پروردگار کی طرف سے ایمان لانے والوں کے لئے بینائی کا وسیلہ اورہدایت و رحمت کا ذریعہ اور سبب ہے۔ ۲۰۳ ",
        "جب قرآن پڑھا جائے تو کان دھر کر سنو اور خاموش رہو تاکہ خدا کی رحمت تمہارے شامل حال ہو۔ ۲۰۴ ",
        "اپنے پروردگار کو اپنے دل میں تضرع اور خوف سے آہستہ اورآرام سے صبح و شام یاد کرو اور غفلت کرنے والوں میں سے نہ ہو جاؤ۔ ۲۰۵ ",
        "وہ جو (مقام قرب میں ) تیرے پروردگار کے نزدیک ہیں کس حالت میں اسکی عبادت کے بارے میں تکبر نہیں کرتے اس کی تسبیح کرتے ہیں اوراس کیلئے سجدہ ریز ہوتے ہیں۔ ۲۰۶"
    ],
    [
        "تم سے انفال (غنائم اور ہر وہ مال جس کا مالک مشخص نہ ہو) کے بارے میں سوال کرتے ہیں کہہ دو: انفال اللہ اور رسول سے مخصوص ہے پس اللہ (کے حکم کی مخالفت) سے ڈرو۔ اور جو بھائی آپس میں لڑے ہوئے ہوں ان میں صلح کراؤ اور خدا اور اس کے پیغمبر کی اطاعت کرو اگر ایمان رکھتے ہو۔ ۱ ",
        "مومن صرف وہ لوگ ہیں کہ جب خدا کا نام لیا جائے تو ان کے دل ڈرنے لگتے ہیں اور جب ان کے سامنے اس کی آیات پڑھی جائیں تو ان کا ایمان زیادہ ہو جاتا ہے اور وہ صرف اپنے پروردگار پر توکل کرتے ہیں۔ ۲ ",
        "وہ جو نماز قائم کرتے ہیں اور جو کچھ ہم نے انہیں دیا ہے اس میں سے خرچ کرتے ہیں۔ ۳ ",
        "حقیقی مومن وہ ہیں کہ جن کیلئے ان کے پروردگار کے پاس بے حد درجات ہیں اور ان کیلئے مغفرت و بخشش ہے اور بے نقص اور بے عیب روزی ہے۔ ۴ ",
        "(بدر کے مال غنیمت سے متعلق تم میں سے بعض کی ناگواری) اسی طرح ہے کہ جیسے خدا نے تجھے تیرے گھر سے حق کے ساتھ باہر (میدان بدر کی طرف) نکالا جب کہ مومنین کا ایک گروہ اسے پسند نہیں کرتا تھا (لیکن اس کا انجام ایک واضح کامیابی تھا)۔ ۵ ",
        "اگرچہ وہ جانتے تھے کہ یہ فرمان خدا ہے پھر بھی وہ تجھ سے مجادلہ کرتے تھے (اور خوف و ہراس نے انہیں یوں گھیر رکھا تھا) گویا انہیں موت کی طرف لے جایا جا رہا ہے اور (گویا وہ موت کو) اپنی آنکھ سے دیکھ رہے ہیں۔ ۶ ",
        "اور وہ وقت (یاد کرو) جب خدا نے تم سے وعدہ کیا کہ دو گروہوں (قریش کے تجارتی، قافلے اور ان کا لشکر) میں سے ایک تمہارے قبضے میں دے گا اور تم (جنگ کے خوف سے) چاہتے تھے کہ قافلہ تمہارے قبضے میں آ جائے (نہ لشکر قریش)۔ لیکن خدا چاہتا ہے کہ اپنے کلمات سے حق کو تقویت دے اور کافروں کی جڑ کاٹ دے لہٰذا لشکر قریش سے تمہاری مڈبھیڑ کروا دی۔ ۷ ",
        "لیکن اللہ چاہتا ہے کہ اپنے کلمات سے حق کو تقویت دے اور کافروں کی جڑ کو کاٹ دیتاکہ حق ثابت ہو جائے اور باطل ختم ہو جائے اگرچہ مجرم اسے ناپسند کرتے ہوں۔ ۸",
        "وہ وقت (یاد کرو جب پریشانی کے عالم میں میدان بدر میں ) اپنے رب سے تم مدد چاہ رہے تھے اور اس نے تمہاری خواہش کو پورا کر دیا (اور کہا) کہ میں تمہاری ایک ہزار ایسے فرشتوں سے مدد کروں گا جو ایک دوسرے کے پیچھے آ رہے ہوں گے۔ ۹ ",
        "لیکن خدا نے یہ صرف تمہاری خوشی اور تمہارے اطمینان قلب کیلئے کیا ورنہ بغیر خدا کی جانب (رجوع) کے کامیابی نہیں ہے یقیناً اللہ تو انا اور حکیم ہے۔ ۱۰ ",
        "وہ وقت (یاد کرو) جب اونگھ نے جو کہ آرام اور سکون کا سبب تھی خدا کی طرف سے تمہیں گھیر لیا اور آسمان کی طرف سے تم پر پانی نازل کیا تاکہ اس سے وہ تمہیں پاک کرے، اور شیطانی پلیدی تم سے دور کرے اور تمہارے دلوں کو مضبوط کرے اور تمہیں ثابت قدم بنا دے۔ ۱۱ ",
        "وہ وقت (یاد کر) جب تیرے پروردگار نے فرشتوں کو وحی کی کہ میں تمہارے ساتھ ہوں جو لوگ ایمان لائے ہیں انہیں ثابت قدم رکھو‘ میں جلد ہی کافروں کے دل میں خوف اور وحشت ڈال دوں گا۔پس تم دشمنوں کے (سروں ) گردنوں پر ضربیں لگاؤ اور ان کے ہاتھ پاؤں بے کار کر دو۔ ۱۲ ",
        "یہ اس بناء پر ہے کہ انہوں نے اللہ اور اس کے پیغمبر سے دشمنی کی ہے اور جو بھی اللہ اور اس کے پیغمبر سے دشمنی کرے گا (وہ سخت سزا پائے گا) تحقیق اللہ شدید العقاب ہے۔ ۱۳ ",
        "یہ (دنیاوی سزا) چکھو اور کافروں کیلئے تو (جہنم کی) آگ کی سزا (دوسرے جہان میں ) ہو گی۔ ۱۴ ",
        "اے ایمان والو ! جب میدان جنگ میں کافروں کا سامنا کرو تو ان سے پشت نہ پھیرو۔ ۱۵ ",
        "اور جو شخص اس وقت ان سے پیٹھ پھیرے گا مگر یہ کہ اس کا مقصد میدان سے لوٹ کر نیا حملہ کرنا ہو یا (مجاہدین کے) گروہ سے ملنا ہوتو (ایسا شخص) غضب پروردگار میں گرفتار ہو گا اور اس کی قرار گاہ جہنم ہے اور وہ کیسی بری جگہ ہے۔ ۱۶",
        "یہ تم نہ تھے جنہوں نے انہیں قتل کیا بلکہ خدا نے انہیں قتل کیا ہے اور (اے پیغمبر!) یہ تو نہ تھا جس نے (ان کے چہروں پر) مٹی پھینکی بلکہ خدا نے پھینکی تھی اور اللہ چاہتا تھا کہ وہ مومنین کو اس طرح اچھی طرح آزما لے۔ یقیناً اللہ سننے والااور جاننے والا ہے۔ ۱۷ ",
        "مومنین اور کافرین کی سر نوشت یہی ہے جو تم نے دیکھ لی اور خدا کفار کی سازشوں کو کمزور کرنے والا ہے۔ ۱۸ ",
        "اگر تم فتح و کامرانی چاہتے ہو تو وہ تمہاری طرف آئی ہے اور اگر مخالفت سے اجتناب کروب تو تمہارے لئے بہتر ہے اور اگر لوٹ آؤ تو ہم بھی پلٹ آئیں گے اور تمہاری جمعیت چاہے کتنی زیادہ کیوں نہ ہو وہ تمہیں (خدائی مدد سے)بے نیاز نہیں کر سکتی اور خدا مومنین کے ساتھ ہے۔ ۱۹ ",
        "اے ایمان لانے والوں ! اللہ اور اس کے رسول کی اطاعت کرو اور رو گردانی نہ کرو جبکہ تم اس کی باتیں سنتے ہو۔ ۲۰ ",
        "اور ان لوگوں کی طرح نہ ہو جاؤ جو کہتے تھے ہم نے سنا ہے لیکن در حقیقت وہ سنتے نہ تھے۔ ۲۱ ",
        "زمین پر چلنے والوں میں سے خدا کے نزدیک بد ترین وہ گونگے اور بہرے افراد ہیں جو عقل و فکر نہیں رکھتے۔ ۲۲ ",
        "اور اگر خدا ان میں کوئی بھلائی جانتا (تو حق بات) ان کے کانوں تک پہنچاتا لیکن (ان کی موجودہ حالت میں ) اگر حق ان کے کانوں تک پہنچتا ہے تو وہ مخالفت کرتے ہیں اور روگرداں ہوتے ہیں۔ ۲۳ ",
        "اے ایمان والو ! خدا اور پیغمبر کی دعوت قبول کرو جب وہ تمہیں ایسی چیز کی طرف پکارے جو تمہاری زندگی کا سبب ہی اور جان لو کہ خدا انسان اور اس کے دل کے درمیان حائل ہو جاتا ہے اور یہ کہ تم سب (قیامت میں ) اس کے پاس محشور ہو گے۔ ۲۴ ",
        "اور اس فتنے سے ڈرو جو صرف تمہارے ظالموں کو نہیں پہنچے گا بلکہ سب کو گھیر لے گا کیونکہ دوسروں نے خاموشی اختیر کی تھی اور جان لو کہ خدا شدید العقاب ہے۔ ۲۵",
        "اور وہ وقت یاد کرو جب تم روئے زمین پر ایک مختصر چھوٹا اور کمزور گروہ تھے یہاں تک کہ تم ڈرتے تھے کہ کہیں (مشرک) لوگ تمہیں اچک نہ لیں لیکن ان سے تمہیں پناہ دی تمہاری مدد کی اور تمہیں پاکیزہ رزق سے بہرہ مند کیا تاکہ اس کی نعمت کا شکر ادا کرو۔ ۲۶ ",
        "ایمان والو ! خدا اور رسول سے خیانت نہ کرو (نیز) اپنی امانتوں میں خیانت نہ کرو جب کہ تم جانتے ہو۔ ۲۷ ",
        "اور جان لو کہ تمہارے اموال اور اولاد آزمائش کا ذریعہ ہیں اور خدا کے ہاں (ان کیلئے) اجر عظیم ہے (جو امتحان میں کامیاب ہوتے ہیں )۔ ۲۸ ",
        "اے ایمان لانے والو ! اگر خدا کے حکم کی مخالفت سے ڈرو تو وہ تمہارے لئے حق اور باطل کو الگ الگ کر دے گا اور تمہیں ایسی روشن ضمیری عطا کرے گا جس کے ذریعے تم حق اور باطل میں تمیز کر سکو اور تمہارے گناہوں کی پردہ پوشی کرے گا اور تمہیں بخش دے گا اور وہ عظیم فضل و بخشش کا مالک ہے۔ ۲۹ ",
        "وہ وقت (یاد کرو) جب کافر سازش کر رہے تھے کہ تجھے قید کر لیں یا قتل کر دیں اور یا (مکہ سے) نکال دیں وہ سوچ بچار کر رہے تھے (اور لائحہ عمل بنا رہے تھے) اور خدا بھی تدبیر کر رہا تھا اور اللہ تو بہترین چارہ جو (اور مدبر) ہے۔ ۳۰ ",
        "اور جب ہماری آیتیں ان کے سامنے پڑھی جاتی ہیں تو کہتے ہیں کہ ہم نے سنا (کوئی اہم چیز نہیں )۔ اگر ہم بھی چاہیں تو ویسی باتیں کہہ سکتے ہیں یہ تو گزرے ہوئے لوگوں کے افسانے ہیں۔ ۳۱ ",
        "اور(وہ وقت یاد کیجئے) جب انہوں نے کہا پروردگار ا! اگر یہ حق ہے اور تیری طرف سے ہے تو ہم پر آسمان سے پتھروں کی بارش برسایا ہمارے لئے درد ناک عذاب بھیج دے۔ ۳۲ ",
        "لیکن جب تک تم (اے پیغمبر) ان کے درمیان ہو خدا ان پر غذاب نہیں بھیجے گا نیز جب تک وہ استغفار کرتے رہیں خدا انہیں عذاب نہیں کرے گا۔ ۳۳",
        "اور خدا نہیں کیوں عذاب نہ کرے حالانکہ وہ مسجد الحرام (کے پاس سے موحدین کو عبادت) سے روکتے ہیں جب کہ وہ اس کے سرپرست نہیں ہیں اس کے سرپرست تو صرف پرہیز گار ہیں لیکن ان میں سے اکثر نہیں جانتے۔ ۳۴ ",
        "ان کی نماز(اللہ کے) گھر کے پاس سیٹیاں اور تالیاں بجانے کے سوا کچھ نہ تھی پس اپنے کفران کی بناء پر عذاب خدا چکھو۔ ۳۵ ",
        "جو کافر ہو گئے ہیں وہ اپنے اموال لوگوں کو راہ خدا سے روکنے کیلئے خرچ کرتے ہیں۔ وہ ان اموال کو جنہیں حاصل کرنے کیلئے زحمت اٹھاتے ہیں اس راہ میں خرچ کرتے ہیں لیکن یہ ان کے لئے حسرت و اندوہ کا سبب ہو گا اور پھر وہ شکست کھا جائیں گے اور (دوسرے جہاں میں یہ) کافر سب کے سب جہنم کی طرف جائیں گے۔ ۳۶ ",
        "(یہ سب کچھ) اس لئے ہے کہ خدا چاہتا ہے کہ ناپاک کو پاک سے جدا کر دے اور ناپاکوں کو ایک دوسرے پر رکھ کر متراکم کر دے اور دوزخ میں ایک ہی جگہ قرار دے اور یہ لوگ خسارے میں ہیں۔ ۳۷ ",
        "وہ لوگ کافر ہو گئے ہیں انہیں کہہ دو کہ اگر وہ مخالفت سے باز آ جائیں (اور ایمان لے آئیں ) تو ان کے گذشتہ گناہ بخش دیئے جائیں گے اور اگر وہ سابقہ اعمال کی طرف پلٹ جائیں تو گذشتہ لوگوں والی خدا کی سنت ان کے بارے میں جاری ہو گی۔ ۳۸ ",
        "اور ان کے ساتھ جنگ کرو تاکہ (شرک اور سلب آزادی کا) فتنہ ختم ہو جائے اور دین (اور عبادت) سب کا سب اللہ کے ساتھ مخصوص ہو جائے پس اگر وہ (ان غلط اعمال سے)اجتناب کریں تو اللہ انہیں قبول کرے گا جو کچھ وہ انجام دیتے ہیں خدا اسے دیکھنے والاہے۔ ۳۹ ",
        "اور اگر وہ رو گردانی کریں تو جان لو کہ وہ تمہیں کوئی نقصان نہیں پہنچا سکتے کیونکہ خدا تمہارا سر پرست ہے وہ بہترین سر پرست اور مدد گار ہے۔ ۴۰",
        "اور جان لو کہ جس قسم کی غنیمت تمہیں ملے تو خدا‘ رسول‘ ذی القربی‘ یتیموں ‘ مسکینوں اور مسافروں کیلئے اس کا پانچواں حصہ(خمس) ہے اگر تم خدا پر اور جو کچھ ہم نے اپنے بندہ پر حق کی باطل سے جدائی کے دن اور صاحب ایمان اور بے ایمان دو گروہوں کی مڈبھیڑ کے دن (جنگ بدر کے روز) نازل کیا ایمان لے آؤ اور خدا ہر چیز پر قادر ہے۔ ۴۱ ",
        "اس وقت تم نچلی طرف تھے اور وہ اوپر کی طرف تھے(اس طرح سے دشمن تم پر برتری رکھتا تھا) اور (قریش کا) قافلہ تم سے نچلی طرف تھا اور ان پر دسترس ممکن نہ تھی اور ظاہراً کیفیت ایسی تھی کہ اگر تم ایک دوسرے سے وعدہ کرتے (کہ میدان جنگ میں حاضر ہوں گے) تو بالآخر اپنے وعدے میں اختلاف کرتے لیکن (یہ تمام مقدمات) اس لئے تھے کہ اللہ اس کام کو کہ جسے انجام پانا چاہئے عملی صورت بخشے تاکہ وہ جو ہلاک (اور گمراہ) ہوتے ہیں اتمام حجت کے طور پر ہوں اور جو زندہ رہتے ہیں (اور ہدایت حاصل کرتے ہیں ) واضح دلیل کے طور پر ہوں اور خدا سننے والا جاننے والا ہے۔ ۴۲ ",
        "اس وقت اللہ نے عالم خواب میں تمہیں ان کی تعداد کم کرکے دکھائی اور اگر زیادہ کرکے دکھاتا تو مسلماً تم سست ہو جاتے اور (ان سے جنگ شروع کے سلسلے) میں تم میں اختلاف پڑ جاتا لیکن اللہ نے (تمہیں ان سب سے) محفوظ رکھا جو کچھ سینوں کے اندر ہے اللہ اس سے دانا اور آگاہ ہے۔ ۴۳ ",
        "اور اس وقت کہ جب تم (میدان جنگ میں ) ایک دوسرے کے آمنے سامنے ہوئے تو انہیں تمہاری نظر میں کم کر کے دکھاتا تھا اور تمہیں (بھی) ان کی نظر میں کم کر کے دکھاتا تھا تاکہ اللہ اس کو عملی صورت بخشے جسے انجام پانا چاہئے۔ اور تمام کاموں کی باز گشت اللہ ہی کی طرف ہے ۴۴ ",
        "اے ایمان لانے والو ! جب (میدان جنگ میں ) کسی گروہ کا سامنا کرو تو ثابت قدم رہو اور خدا کو زیادہ یاد کرو تاکہ تم لوگ فلاح پا جاؤ۔ ۴۵",
        "اور (فرمان)خدا اور اس کے رسول کی اطاعت کرو اور آپس میں تنازعہ (اور جھگڑا) نہ کرو تاکہ (کمزور اور) سست نہ ہو جاؤ اور تمہاری طاقت (اور شوکت و ہیبت) ختم نہ ہو جائے اور صبر و استقامت کا مظاہر کرو اور کہ خدا صبرو استقامت کرنے والوں کے ساتھ ہے۔ ۴۶ ",
        "اور ان لوگوں کی طرح نہ ہو جاؤ جو اپنے گھروں (اور علاقہ) سے ہوا پرستی غرور اور لوگوں کے سامنے خود نمائی کیلئے (میدان بدر کی طرف) نکلے ہیں اور (وہ لوگوں ) کو راہ خدا سے روکتے تھے اور جو وہ عمل کرتے ہیں اللہ اس پر احاطہ (اور آگاہی) رکھتا ہے۔ ۴۷ ",
        "اور وہ وقت (یاد کرو) جب شیطان نے ان (مشرکین) کے اعمال کو ان کی نظر میں مزین کیا اور کہا کہ لوگوں میں سے کوئی بھی تم پر کامیاب نہیں ہو گا اور میں تمہارا ہمسایہ (اور تمہیں پناہ دینے والا) ہوں لیکن جب اس نے دو گروہوں (مجاہدین اور ان کے حامی فرشتوں ) کو دیکھا تو پیچھے کی طرف پلٹا اور کہا کہ میں تم (دوستوں اور پیرو کاروں ) سے بیزار ہوں میں ایسی چیز دیکھ رہا ہوں جسے تم نہیں دیکھتے۔ میں اللہ سے ڈرتا ہوں اور اللہ شدید العقاب ہے۔ ۴۸ ",
        "جس وقت منافقین اور وہ کہ جن کے دلوں میں بیماری تھی کہنے لگے (مسلمانوں کے) اس گروہ کو ان کے دین نے مغرور کیا (اور دھوکا دیا) ہے اور جو شخص اللہ پر توکل کرے (کامیاب ہو گا کہ) اللہ عزیز و حکیم ہے۔ ۴۹ ",
        "اور اگر تو کفار (کی عبرت انگیز کیفیت) کو دیکھے کہ جب (موت کے) فرشتے ان کی روح نکال رہے ہوتے ہیں اور ان کے چہرے اور پشت پر مار ہے ہوتے ہیں (اور کہتے ہیں کہ) چکھو جلانے والے عذاب کو تو ان کی حالت پر تجھے افسوس ہو گا۔ ۵۰ ",
        "یہ ان کا موں کے بدلے میں ہے کہ جو آگے بھیج چکے ہو اور خد اپنے بندوں پر کبھی ظلم و ستم روا نہیں رکھتا۔ ۵۱ ",
        "مشرکین کے اس گروہ کی حالت فرعون کے رشتہ داروں اور ان سے پہلے والوں کی سی ہے انہوں نے آ یات الٰہی کا انکار کیا خدا نے بھی انہیں ان کے گناہوں کی وجہ سے سزا دی اللہ قوی ہے اور اس کی سزا سخت ہے",
        "یہ اس بناء پر ہے کہ خدا جو نعمت بھی کسی گروہ کو دیتا ہے اسے متغیر نہیں کرتا مگر یہ گروہ خود اپنے آپ کو متغیر کریں اور خدا سننے والا اور جاننے والا ہے۔ ۵۳ ",
        "اور یہ بالکل فرعونیوں اور ان سے قبل کے لوگوں کی طرح ہیں کہ جنہوں نے اپنے پروردگار کی آیت کو جھٹلایا اور ہم نے بھی ان کے گناہوں کی وجہ سے انہیں ہلاک کیا اور فرعونیوں کو غرق کیا اور یہ سب ظالم اور ستم گر گروہ تھے۔ ۵۴ ",
        "اللہ کے نزدیک زمین پر چلنے والے بد ترین جانور ہیں وہ لوگ جنہوں نے کفر کی راہ اختیار کر رکھی ہے اور ایمان نہیں لاتے۔ ۵۵ ",
        "وہ لوگ کہ جن سے تم نے پیمان لیا پھر وہ ہر مرتبہ اپنے عہد کو توڑتے ہیں اور (پیمان شکنی اور خیانت سے) پرہیز نہیں کرتے۔ ۵۶ ",
        "اگر انہیں میدان جنگ میں پا لو تو ان پر اس طرح سے حملہ کرو کہ وہ گروہ جو ان کے پیچھے ہیں منتشر ہوجائیں (اور بکھر جائیں ) شاید وہ متذکر ہوں (اور عبرت حاصل کریں )۔ ۵۷ ",
        "اور جس وقت (نشانیاں ظاہر ہونے پر) تجھے کسی گروہ کی خیانت کا خوف ہو (کہ وہ اپنے عہد کو توڑ کر اچانک حملہ کر دے گا) تو انہیں عادلانہ طور پر بتلا دو (کہ ان کا پیمان لغو ہو گیا ہے) کیونکہ خدا خیانت کرنے والوں کو دوست نہیں رکھتا۔ ۵۸ ",
        "اور وہ جنہوں نے کفر کی راہ اختیار کی ہے یہ تصور نہ کریں کہ وہ ان اعمال کے ہوتے ہوئے کامیاب ہو جائیں گے وہ ہمیں کبھی عاجز نہیں کر سکتے۔ ۵۹ ",
        "ان دشمنوں کے مقابلے کیلئے جتنی قوت ممکن ہو سکے مہیا اور تیار رکھو اسی طرح (میدان جنگ کیلئے) طاقتور اور تجربہ کار گھوڑے (بھی تیار رکھو) تاکہ اس سے خدا کے اور اپنے دشمن کو ڈرا سکو اور (اسی طرح) ان کے علاوہ دوسرے (دشمن) گروہ کو کہ جنہیں تم نہیں پہچانتے اور اللہ انہیں پہچانتا ہے اور جو کچھ تم راہ خدا میں (اسلامی دفاع کی مضبوط کیلئے) خرچ کرو گے تمہیں لوٹا دیا جائے گا اور تم پر ظلم و ستم نہیں ہو گا۔ ۶۰ ",
        "اگر وہ صلح کی طرف مائل ہوں تو تم بھی باب صلح کی طرف سے داخل ہو اور خدا پر توکل کرو کہ وہ سننے اور جاننے والا ہے۔ ۶۱",
        "اور اگر وہ تمہیں دھوکا دینا چاہیں تو خدا تمہارے لئے کافی ہے اور وہ وہی ہے کہ جس نے تجھے اپنی اور مومنین کی مدد سے تقویت پہنچائی۔ ۶۲ ",
        "اور (اللہ نے) ان کے دلوں میں باہم الفت پیدا کر دی اور اگر وہ دلوں میں الفت پیدا کرنے کیلئے روئے زمین کی تمام چیزوں کو صرف کر دیتے تو ایسا نہ کر سکتے لیکن خدا نے ان کے درمیان الفت پیدا کر دی وہ توانا اور رحیم ہے۔ ۶۳ ",
        "اے نبی ! خدا اور وہ مومنین تیری پیروی کرتے ہیں جو تیری حمایت کیلئے کافی ہے۔ ۶۴ ",
        "اے پیغمبر ! مومنین کو (دشمن سے) جنگ کرنے کی تحریک کیجئے اگر تم میں سے صبر واستقامت کرنے والے بیس افراد ہوں تو وہ دو سو افراد پر غالب آ جائیں گے اور اگر سو افراد ہوں تو کافروں میں سے ایک ہزار افراد پرکامیابی حاصل کریں گے کیونکہ وہ ایسی قوم ہیں جو سمجھتے نہیں۔ ۶۵ ",
        "اب اس وقت خدا نے تمہیں تخفیف دی ہے اور جان لیا ہے کہ تم میں کمزوری ہے اس بناء پر جب تم میں سے سو افراد صابر (بااستقامت) ہوں تو دو سو افراد پر کامیاب ہوں گے اور اگر ایک ہزار ہوں تو حکم خدا سے دو ہزار پر غالب آئیں گے اور خدا صبر کرنے والوں کے ساتھ ہے۔ ۶۶ ",
        "کوئی پیغمبر یہ حق نہیں رکھتا کہ وہ (دشمنوں کے افراد کو) قیدی بنائے تاکہ ان پر کامیابی حاصل کرے (اور زمین پر مستحکم قدم جمالے) تم لوگ تونا پائیدار دنیا کی متاع چاہتے ہو لیکن خدا تمہارے لئے آخرت چاہتا ہے اور خدا قادر و حکیم ہے۔ ۶۷ ",
        "اگر پہلے سے خدا کا حکم نہ ہوتا (کہ تبلیغ کے بغیر کسی امت کو سزا نہ دے) تو (اسیر بنانے کا) جو کام تم نے کیا اس پر تمہیں بہت بڑی سزا دیتا۔ ۶۸ ",
        "اب جو کچھ مال غنیمت تم لے چکے ہو اس میں سے حلال و پاکیزہ کھا لو اور خدا (کی معصیت) سے ڈرو خدا بخشنے والا مہربان ہے۔ ۶۹",
        "اے نبی ! تمہارے پاس جو قیدی ہیں ان سے کہہ دو کہ اگر خدا تمہارے دلوں میں کوئی اچھائی دیکھے گا (اور تمہاری نیتیں نیک اور پاکیزہ ہوں ) تو جو کچھ تم سے لیا ہے اس سے بہتر تمہیں دے گا اور تمہیں بخش دے گا اور اللہ بخشنے والا مہربان ہے۔ ۷۰ ",
        "اور اگر وہ تم سے خیانت کرنا چاہیں (تو یہ کوئی نئی بات نہیں ) انہوں نے اس سے پہلے (بھی) خدا سے خیانت کی ہے اور خدا نے تمہیں ان پر کامیابی دی اور خداد اناو حکیم ہے۔ ۷۱ ",
        "جو ایمان لائے اور انہوں نے ہجرت کی اور اپنے مالوں اور جانوں کے ساتھ جہاد کیا اور وہ جنہوں نے پناہ دی اور مدد کی (وہ لوگ) ایک دوسرے کے اولیاء (دوست‘ جوابدہ اور دفاع کرنے والے) ہیں اور وہ جو ایمان لائے اور انہوں نے ہجرت نہیں کی تم ان کے بارے میں کسی قسم کی ولایت (تعہد اور جوابدہی) نہیں رکھتے جب تک کہ وہ ہجرت نہ کریں اور (صرف اس صورت میں کہ) جب وہ تم سے (اپنے) دین (کی حفاظت) کیلئے مدد طلب کریں (تو پھر) تم پر لازم ہے کہ ان کی مدد کرو مگر ایسے گروہ کی خلاف نہیں کہ جس کے ساتھ تمہارا (جنگ نہ کرنے کا) معاہدہ ہو اور جو کچھ تم عمل کرتے ہو خدااسے دیکھتا ہے۔ ۷۲ ",
        "اور جو لوگ کافر ہو گئے ہیں ایک دوسرے کے اولیاء (دوست اور پشت پناہ) ہیں اگر تم (اس حکم کو) انجام نہ دو تو زمین میں عظیم فتنہ فساد برپا ہو جائے۔ ۷۳ ",
        "اور وہ لوگ جو ایمان لائے اور انہوں نے ہجرت کی اور راہ خدا میں جہاد کیا اور وہ جنہوں نے پناہ دی اور مدد کی وہی حقیقی مومن ہیں ان کیلئے بخشش (اور خدا کی رحمت) اور مناسب رزق ہے۔ ۷۴ ",
        "اور وہ جو بعد میں ایمان لائے اور ہجرت کی اور تمہارے ساتھ شامل ہو کر جہاد کیا وہ تم میں سے ہیں اورر شتہ دار ایک دوسرے کے ساتھ (غیروں کی نسبت) خدا کے مقرر کردہ احکام میں زیادہ حق دار ہیں خدا تمام چیزوں کو جانتا ہے۔ ۷۵"
    ],
    [
        "خدا اور اس کے رسول کا یہ اعلان بیزاری ان مشرکین کیلئے ہے جن سے تم نے معاہدہ کیا تھا۔ ۱ ",
        "اس کے باوجود چار ماہ (تک تمہیں مہلت ہے کہ) زمین میں (آزادانہ) چلو پھرو اور جان لو تم خدا کو عاجز و ناتواں نہیں کر سکتے اور (یہ بھی جان لو) خدا کا فروں کو ذلیل و خوار کرنے والا ہے۔ ۲ ",
        "یہ آگاہی ہے خدا اور اس کے پیغمبر کی طرف سے تمام لوگوں کو حج اکبر (عید قربان) کے دن کہ اللہ اور اس کا رسول مشرکین سے بے زار ہیں ان حالات میں اگر توبہ کرو تو تمہارے نفع میں ہے اور اگر رو گردانی کرو تو جان لو کہ تم خدا کو ناتواں اور عاجز نہیں کر سکتے (اور اس کی قدرت کی قلمرو سے نہیں نکل سکتے) اور کافروں کہ درد ناک سزا اور عذاب کی خوشخبری دیدو۔ ۳ ",
        "مگر مشرکین میں سے وہ لوگ جن سے تم نے معاہدہ کیا ہے اور اس میں ان سے کوئی فروگزاشت نہیں ہوئی اور تمہارے خلاف انہوں نے کسی کو تقویت نہیں پہنچائی ان کا معاہدہ اس کی مدت ختم ہونے تک محترم شمار کر و کیونکہ خدا پرہیز گاروں کو دوست رکھتا ہے۔ ۴ ",
        "جب حرام مہینے ختم ہو جائیں تو مشرکین کو جہاں کہیں پاؤ قتل کر دو اور انہیں قید کر لو اور ان کا محاصرہ کرو اور ہر کمین گاہ میں ان کی راہ میں بیٹھ جاؤ اور جب وہ توبہ کر لیں نماز قائم کریں اور زکوٰۃ ادا کریں تو انہیں چھوڑ دو کیونکہ خدا بخشنے والا اور مہربان ہے۔ ۵ ",
        "اور اگر کوئی مشرک تم سے پناہ چاہے تو اسے پناہ دو تاکہ وہ اللہ کا کلام سن سکے اور اس میں غور و فکر کر سکے پھر اسے اس کی امن کی جگہ تک پہنچا دو کیونکہ وہ بے علم اور ناآگاہ گروہ ہے۔ ۶",
        "مشرکین کیلئے اللہ اور اس کے رسول کے ہاں کس طرح عہد و پیمان ہو گا (جب کہ وہ بار ہا اپنا معاہدہ توڑنے کیلئے تیار ہوئے ہیں ) مگر وہ کہ جن کے ساتھ تم نے مسجد الحرام کے پاس معاہدہ کیا ہے (یہ وہ لوگ ہیں جنہوں نے اپنے معاہدے کو محترم سمجھا) جب تک وہ تمہارے ساتھ وفا دار رہیں تم بھی وفاداری کرو کیونکہ خدا پرہیز گاروں کو دوست رکھتا ہے۔ ۷ ",
        "کس طرح (ان کے معاہدے کی کوئی قدر و قیمت ہو) حالانکہ اگر وہ تم پر غالب آ جائیں تو نہ تم سے رشتہ داری کا لحاظ کرتے ہیں اور نہ عہد و پیمان کا۔ اپنی زبان سے تو تمہیں خوش رکھتے ہیں لیکن ان کے دل انکار کرتے ہیں اور ان میں سے اکثر نافرمان ہیں۔ ۸ ",
        "انہوں نے خدا کی آیات کو تھوڑی سی قیمت پر بیچ ڈالا اور (لوگوں کو) اس کی راہ سے منحرف کر دیا وہ برے اعمال بجا لاتے تھے۔ ۹ ",
        "(نہ صرف تمہارے بارے میں بلکہ) ہر با ایمان شخص کے بارے میں وہ رشتہ داری اور عہد وپیمان کا لحاظ نہیں رکھتے اور وہ تجاوز (اور زیادتی)کرنے والے ہیں۔ ۱۰ ",
        "اگر وہ توبہ کریں نماز قائم کریں اور زکوٰۃ ادا کریں تو تمہارے دینی بھائی ہیں اور ہم اپنی آیات کی تشریح ایسے لوگوں کیلئے کرتے ہیں جو جانتے ہیں۔ ۱۱ ",
        "اور اگر وہ معاہدے کے بعد اپنے عہد و پیمان کو توڑ دیں اور تمہارے دین پر طعن و طنز کریں تو آئمہ کفر سے جنگ کرو اس لئے کہ ان کا کوئی عہد و پیمان نہیں شاید وہ دستبردار ہو جائیں۔ ۱۲ ",
        "کیا اس گروہ کے ساتھ کہ جس نے اپنا عہد و پیمان توڑ دیا ہے اور جو (شہر سے) پیغمبر کے اخراج کا پختہ ارادہ کر چکے ہیں تم جنگ نہیں کرتے ہو حالانکہ پہلے انہوں نے (تم سے جنگ کی) ابتداء کی تھی کیا ان سے ڈرتے ہو؟ جب کہ اللہ زیادہ سزا وار ہے کہ اس سے ڈرو اگر تم مومن ہو۔ ۱۳",
        "ان سے جنگ کرو کہ اللہ انہیں تمہارے ہاتھوں سزا دینا چاہتا ہے اور انہیں رسوا کرے گا اور مومنین کے ایک گروہ کے سینہ کو شفا بخشے گا۔ ۱۴ ",
        "اور ان کے دلوں کے غیظ و غضب کو لے جائے گا اور اللہ جس شخص کی چاہتا ہے(اور اسے اہل سمجھتا ہے) توبہ قبول کر لیتا ہے اور خدا علیم و حکیم ہے۔ ۱۵ ",
        "کیا تم یہ گمان رکھتے ہو کہ تمہیں (تمہاری حالت) پر چھوڑ دیا جائیگا جب کہ ابھی جہاد کرنے والے اور خد ااور اس کے رسول کو چھوڑ کر محرم راز بنانے والے ایک دوسرے سے جدا اور ممتاز نہیں ہوئے؟ (اس کیلئے آزمائش لازمی ہے) اور جو کچھ تم کرتے ہو خدا اس سے آگاہ ہے۔ ۱۶ ",
        "مشرکین یہ حق نہیں رکھتے کہ وہ اللہ کی مسجدوں کو آباد کریں حالانکہ اپنے کفر کے ذریعے وہ اپنے خلاف گواہی دیتے ہیں انہی کے اعمال نابود (اور بے قیمت) ہو گئے ہیں اور وہ جہنم کی آگ میں ہمیشہ رہیں گے۔ ۱۷ ",
        "اللہ کی مساجد کو صرف وہ شخص آباد کرتا ہے جو اللہ اور قیامت کے دن پر ایمان لایا ہے نماز قائم کرتا ہے زکوٰۃ ادا کرتا ہے اور خدا کے علاوہ کسی سے نہیں ڈرتا ہو سکتا ہے ایسا گروہ نجات پا جائے۔ ۱۸ ",
        "کیا حاجیوں کو پانی پلانے اور مسجد الحرام کو آباد کرنے کا عمل اس شخص کے عمل کی طرح قرار پا سکتا ہے جو خد اور روز جزا پر ایمان لایا ہے اور اس نے اللہ کی راہ میں جہاد کیا ہے (یہ دونوں ) اللہ کے ہاں ہر گز برابر نہیں ہیں اور اللہ ظالموں کو ہر گز ہدایت نہیں کرتا۔ ۱۹ ",
        "وہ جو ایمان لائے اور انہوں نے ہجرت کی اور اپنے مال و جان سے راہ خدا میں جہاد کیا خدا کے ہاں ان کا مقام و منزلت بلند ہے اور وہ عظیم نعمت پر فائز ہیں۔ ۲۰",
        "پروردگار انہیں اپنی طرف سے رحمت خوشنودی اور ایسے باغات بہشت کی بشارت دیتا ہے جن میں ہمیشہ رہنے والی نعمتیں ہیں۔ ۲۱ ",
        "وہ ان باغوں (اور ان نعمتوں ) میں رہیں گے کیونکہ خدا کے ہاں عظیم اجر وثواب ہے۔ ۲۲ ",
        "اے ایمان والو ! جس وقت تمہارے باپ اور بھائی کفر کو ایمان پر ترجیح دیں تو انہیں اپنا ولی (اور دوست‘ یاور اور سہارا)قرار نہ دو اور جو انہیں اپنا ولی قرار دیں وہ ظالم ہیں۔ ۲۳ ",
        "کہہ دو: اگر تمہارے آباؤ اجداد‘ اولاد‘ بھائی‘ ازواج اور تمہارا قبیلہ اور وہ اموال جو تمہارے ہاتھ لگے ہیں اور وہ تجارت جس کے مندا پڑ جانے کا تمہیں ڈر ہے وہ تمہارے پسندیدہ گھر تمہاری نظر میں اللہ‘ اس کے پیغمبر اور اس کی راہ میں جہاد کرنے سے زیادہ محبوب ہیں تم پھر انتظار کرو کہ اللہ تم پر اپنا عذاب نازل کرے اور اللہ نافرمانوں کو ہدایت نہیں کرتا۔ ۲۴ ",
        "اللہ نے بہت سے میدانوں میں تمہاری مدد کی (اور تم دشمن پر کامیاب ہوئے) اور حنین کے دن (بھی مدد کی) جب کہ تمہارے لشکر کی کثرت تعداد نے تمہیں گھمنڈ میں ڈال دیا لیکن (اس کثرت نے) تمہاری کوئی مشکل حل نہ کی اور زمین پوری وسعت کے باوجود تم پر تنگ ہو گئی پھر تو (دشمن کو) پشت دکھا کر بھاگ کھڑے ہوئے۔ ۲۵ ",
        "پھر اللہ نے اپنی طرف سے سکون اطمینان اپنے رسول اور مومنین پر نازل کیا اور ایسے لشکر بھیجے جنہیں تم نہیں دیکھتے تھے اور کافروں کو عذاب دیا اور کافروں کی یہی سزا ہے۔ ۲۶",
        "پھر اللہ جس شخص کی چاہے (اور اسے اہل دیکھے) توبہ قبول کرتا ہے اور خدا بخشنے والا اور مہربان ہے۔ ۲۷ ",
        "اے ایمان والو !بے شک مشرکین ناپاک ہیں لہٰذا اس سال کے بعد وہ مسجد الحرام کے قریب نہیں جا سکتے اور اگر فقر و فاقہ سے ڈرتے ہو تو خدا اپنے فضل سے جب چاہے گا تمہیں بے نیاز کر دے گا۔ بے شک اللہ دانا و حکیم ہے۔ ۲۸ ",
        "اہل کتاب میں سے وہ لوگ جو نہ تو اللہ پر ایمان رکھتے ہیں اور نہ روز جزا پر اور نہ اسے حرام سمجھتے ہیں جسے اللہ اور اس کے رسول نے حرام کیا ہے اور نہ دین حق قبول کرتے ہیں ‘ ان سے جنگ کرو یہاں تک کہ وہ اپنے ہاتھ سے خضوع و تسلیم کے سا تھ جزیہ دینے لگیں۔ ۲۹ ",
        "اوریہودیوں نے کہا کہ عزیز اللہ کا بیٹا ہے اور عیسائیوں نے کہا کہ مسیح اللہ کا بیٹا ہے یہ بات جو وہ اپنی زبان سے کہتے ہیں ایسی ہے جو گذشتہ کافروں کی بات کے مشابہ ہے (اور ان پر خدا کی لعنت ہو) وہ کس طرح سے جھوٹ بولتے ہیں۔ ۳۰ ",
        "وہ خدا کے مقابلے میں علماء اور راہبوں (تارکین دنیا) کو ہی معبود قرار دیتے ہیں اور اسی طرح مریم کے بیٹے مسیح کو۔ حالانکہ انہیں حکم دیا گیاہے کہ ایک ہی معبود جس کے سوا کوئی معبود نہیں،کے علاوہ کسی کی عبادت نہ کریں وہ اس سے پاک و منزہ ہے کہ جسے اس کا شریک قرار دیتے ہیں۔ ۳۱",
        "وہ چاہتے ہیں کہ اپنی پھونکوں سے نور خدا کو بجھا دیں لیکن خدا اس کے علاوہ کچھ نہیں چاہتا کہ وہ اپنے نور کو کامل کرے اگرچہ کافر اسے ناپسند کرتے ہیں۔ ۳۲ ",
        "وہ وہ ہے جس نے اپنے رسول کو ہدایت اور دین حق کے ساتھ بھیجا تاکہ اسے تمام ادیان پر غلبہ دے اگرچہ مشرک ناپسند کرتے ہیں۔ ۳۳ ",
        "اے ایمان والو! (اہل کتاب کے) بہت سے علما اور راہب لوگوں کا مال باطل طور پر کھاتے ہیں اور (انہیں ) خدا کی راہ سے روکتے ہیں اور وہ جو سونا چاندی کا خزانہ جمع کرکے (اور چھپا کر) رکھتے ہیں اور خدا کی راہ میں خرچ نہیں کرتے انہیں درد ناک عذاب کی بشارت دے دو۔ ۳۴ ",
        "ایک دن ایسا آئے گاکہ یہ سونے اور چاندی (کے سکے)جہنم کی آگ میں پگھلائے جائیں گے، پھر ان سے ان کے چہروں ‘ پہلوؤں اور پشتوں کو داغا جائے گا اور انہیں کہا جائے گا کہ یہ وہی چیز ہے کہ جسے تم نے اپنے لئے جمع کیا تھا پس چکھو اس چیز کو جسے اپنے لئے تم نے ذخیرہ کیا تھا۔ ۳۵ ",
        "مہینوں کی تعداد اللہ کے نزدیک اللہ کی (آفرینش کی) کتاب میں جس دن سے اس نے آسمانوں اور زمین کو پیدا کیا ہے بارہ ہے کہ جن میں سے چارمہینے ماہ حرام ہیں (ان میں جنگ کرنا ممنوع ہے) یہ (اللہ کا) ثابت آئین ہے لہٰذا ان مہینوں میں اپنے اوپر ظلم نہ کرو (اور ہر قسم کی خون ریزی سے پرہیز کرو) اور مشرکین کے ساتھ (جنگ کے وقت) سب مل کر جنگ کرو جیسا کہ وہ سب مل کر تم سے جنگ کرتے ہیں اور جان لو کہ خدا پرہیز گاروں کے ساتھ ہے۔ ۳۶",
        "نسیٔ (حرام مہینوں میں تقدم و تأخر مشرکین کے) کفر میں زیادتی ہے کہ جس کی وجہ سے کافر (مزید) گمراہ ہو جاتے ہیں ایک سال اسے حلال اور دوسرے سال اسے حرام کر دیتے ہیں تاکہ ان مہینوں کی تعداد کے مطابق ہو جائے کہ جنہیں خدا نے حرام کیا ہے (اور ان کے خیال میں چار کا عدد پورا ہو جائے) اور اس طرح سے خدا کے حرام کردہ کو حلال شمار کریں ان کے برے اعمال ان کی نظر میں زیبا ہو گئے ہیں اور اللہ کافروں کی جماعت کو ہدایت نہیں کرتا۔ ۳۷ ",
        "اے ایمان والو ! جب تمہیں کہا جاتا ہے کہ راہ خدا میں جہاد کے لئے نکل پڑو تو کیوں زمین پر اپنا بوجھ ڈال دیتے ہو (سستی کرتے ہو) کیا تم آخرت کے بدلے دنیاوی زندگی پر راضی ہو گئے ہو حالانکہ حیات دنیا کی متاع آخرت کے مقابلے میں کچھ بھی ہیں مگر بہت ہی کم۔ ۳۸ ",
        "اگر میدان جہاد کی طرف حرکت نہ کرو تو تمہیں درد ناک عذاب دے گا اور کسی دوسرے گروہ کو تمہاری جگہ مقرر کر دے گا اور تم اسے کوئی نقصان نہیں پہنچا سکو گے اور خدا ہر چیز پر قدرت رکھتا ہے۔ ۳۹ ",
        "اگر اس کی مدد نہیں کرو گے تو خدا اس کی مدد کرے گا (جیسا کہ اس نے مشکل ترین لمحات میں اسے تنہا نہیں چھوڑا) اس وقت جب کفار نے انہیں (مکہ سے) نکال دیا جب کہ وہ دو میں سے دوسرے تھے ان کے ساتھ صرف ایک شخص اور تھا جب وہ دونوں غار میں تھے تو وہ ہمسفر سے کہہ رہے تھے غم نہ کھاؤ خدا ہمارے ساتھ ہے تو اس موقع پر خدا نے اپنا سکینہ (اور اطمینان) ان پر بھیجا اور ان کی ایسے لشکروں سے تقویت کی جنہیں تم نہیں دیکھتے تھے اور کافروں کی گفتار (اور ہدف) کو پست قرار دیا (اور انہیں شکست سے دو چار کیا) اور خدا کی بات اور اس کا دین بلند (اور کامیاب) ہو ااور خدا عزیز و حکیم ہے۔ ۴۰",
        "سب کے سب میدان جہاد کی طرف چل پڑو چاہے سبک بار ہو یا سنگین بار اور اپنے اموال اور جانوں کے ساتھ راہ خدا میں جہا دکرو اور اگر تم جان لو تو یہ تمہارے نفع میں ہے۔ ۴۱ ",
        "اور ان میں سے ایک گروہ ایسا ہے کہ اگر غنائم نزدیک (اور دسترس میں ) ہوں اور سفر آسان ہو تو (دنیاوی طمع میں ) تیری پیروی کرتے ہیں لیکن اب جب کہ (میدان تبوک کا) سفرہے (تو رو گردانی کرتے ہیں ) اور عنقریب قسم کھائیں گے کہ اگر ہم میں طاقت ہوتی تو ہم تمہارے ساتھ چل پڑتے (لیکن ان اعمال اور ایسے صریح جھوٹ سے) اپنے آپ کو ہلاک کرتے ہیں اور اللہ جانتا ہے کہ وہ جھوٹے ہیں۔ ۴۲ ",
        "خدا نے تمہیں بخش دیا کہ تم نے انہیں اجازت کیوں دی اس سے پہلے کہ جو راست گو ہیں تیرے لئے واضح ہوں اور تم جھوٹوں کو پہچان لو۔ ۴۳ ",
        "وہ جو خدا اور روز جزا پر ایمان رکھتے ہیں تم سے کبھی بھی (راہ خدا میں ) اپنے مالوں اور اپنی جانوں سے جہاد کرنے سے رخصت نہیں چاہیں گے اور خدا پرہیزگاروں کو (اچھی طرح سے) پہچانتا ہے۔ ۴۴ ",
        "صرف وہ لوگ تم سے رخصت چاہیں گے جو خدا اور روز جزا پر ایمان نہیں رکھتے اور ان کے دل شک و تردد میں ہیں لہٰذا وہ اپنے تردد میں سر گرداں ہیں۔ ۴۵ ",
        "اگر وہ چاہتے تھے کہ (میدان جہاد کی طرف) نکلیں تو اس کیلئے وسیلہ فراہم کرتے لیکن خدا ان کے نکل پڑنے کو ناپسند کرتا تھا (لہٰذا اپنی توفیق ان سے سلب کر لی) اور انہیں سے روک لیا اور ان سے کہا گیا کہ قاعدین (بچوں بوڑھوں اور بیماریوں ) کے ساتھ بیٹھ رہو۔ ۴۶ ",
        "اگر تمہارے ساتھ (میدان جہاد کی طرف) نکل پڑتے تو اضطراب اور شک و تردد کے سوا تمہارے لئے کسی چیز کا اضافہ نہ کرتے اور بہت جلدی تمہارے درمیان فتنہ انگیزی کرتے (تفرقہ و نفاق پیدا کرتے) اور تمہارے درمیان (سست اور کمزور افراد ہیں ) جو ان کی بات کو زیادہ قبول کرنے والے ہیں اور خدا ظالموں سے باخبر ہے۔ ۴۷",
        "انہوں نے اس سے قبل بھی فتنہ انگیزی کیلئے اقدام کیا ہے اور تمہارے لئے کئی ایک کام دگرگوں کئے ہیں اور انہیں خراب کیا ہے یہاں تک کہ حق پہنچا اور خدا کا فرمان آشکار ہوا (اور تم کامیاب ہو گئے) جب کہ وہ اسے ناپسند کرتے تھے۔ ۴۸ ",
        "ان میں سے بعض کہتے ہیں کہ ہمیں اجازت دو (تاکہ ہم جہاد میں شرکت نہ کریں ) اور ہمیں گناہ میں گرفتار نہ کرو آگاہ رہو کہ وہ (ابھی سے) گناہ میں گر چکے ہیں اور جہنم کفار پر محیط ہے۔ ۴۹ ",
        "اگر تجھے کوئی اچھائی پہنچے تو وہ انہیں بری لگتی ہے اور اگر تجھے کوئی مصیبت پہنچے تو کہتے ہیں ہم نے پہلے سے مصمم ارادہ کر رکھا ہے(کہ ان سے جدا رہیں ) اور وہ خوش و خرم پلٹ جاتے ہیں۔ ۵۰ ",
        "کہہ دو کوئی حادثہ ہمارا رخ نہیں کرتا مگر جو کچھ خدا نے ہمارے لئے لکھ دیا ہے وہ ہمارا مولیٰ اور سر پرست ہے اور مومنین صرف خدا پر توکل کرتے ہیں۔ ۵۱ ",
        "کہہ دو کیا ہمارے بارے میں دو نیکیوں (فتح یا شہادت) میں سے کسی ایک کے علاوہ تمہیں کوئی توقع ہے لیکن ہم توقع رکھتے ہیں کہ خدا کی طرف سے تمہیں (اس جہان میں ) یا ہمارے ہاتھ سے (اس جہان میں ) عذاب پہنچے گا اب جب کہ معاملہ ایساہے تو تم بھی انتظار کرو اور ہم بھی تمہارے ساتھ انتظار کرتے ہیں۔ ۵۲ ",
        "کہہ دو کہ تم چاہے میلان اور رغبت سے خرچ کرو چاہے اکراہ سے، تم سے ہر گز قابل قبول نہیں، کیونکہ تم فاسق ہو۔ ۵۳ ",
        "ان کے انفاق کے قبول ہونے میں کوئی چیز رکاوٹ نہیں بنی مگر یہ کہ وہ خدا اور اس کے پیغمبر کے منکر تھے نماز نہیں بجا لاتے تھے مگر کسالت اور سستی کے ساتھ اور انفاق نہیں کرتے مگر کراہت کے ساتھ۔ ۵۴",
        "اور ان کے مال و اولاد کی کثرت تجھے تعجب میں نہ ڈالے اللہ چاہتا ہے کہ انہیں اس کے ذریعے دنیا کی زندگی میں عذاب کرے اور وہ حالت کفر میں ہی مر جائیں۔ ۵۵ ",
        "وہ اللہ کی قسم کھاتے ہیں کہ وہ تم میں سے ہیں حالانکہ وہ تم میں سے نہیں ہیں بلکہ وہ ایسے لوگ ہیں جو بے حد ڈرپوک ہیں۔ ۵۶ ",
        "اگر انہیں کوئی پناہ گاہ یا غاریں یا کوئی زیر زمین راستہ مل جائے تو وہ اس کی طرف چل پڑیں حالانکہ وہ تیزی میں بھاگ کھڑے ہوں گے۔ ۵۷ ",
        "ان میں ایسے لوگ ہیں جو غنائم (کی تقسیم) کے بارے میں تم پر اعتراض کرتے ہیں اگر ان میں سے انہیں دے دیں تو راضی ہو جاتے ہیں اور اگر نہ دیں تو ناراض ہو جاتے ہیں (چاہے ان کا حق ہو یا نہ ہو)۔ ۵۸ ",
        "لیکن اگر وہ اس پر راضی ہوں کہ جو خدا اور اس کا رسول انہیں دیتا ہے اور کہیں کہ اللہ ہمارے لئے کافی ہے اور عنقریب اللہ اور اس کا رسول اپنے فضل میں سے ہمیں بخشے گا اور ہم صرف اس کی رضا چاہتے ہیں (اگر ایسا کریں تو ان کے فائدے میں ہے)۔ ۵۹ ",
        "زکوٰۃ فقیروں ‘ مسکینوں کے لئے اور ان لوگوں کیلئے جو اس کے جمع کرنے میں ہاتھ بٹاتے ہیں اور ان افراد کے واسطے ہے جن کی تالیف قلوب کیلئے اقدام کیا جائے، غلاموں کی آزادی کیلئے اوراللہ (کے قوانین کی تقویت) کی راہ میں اور راستے میں رہ جانے والے مسافروں کیلئے ہے اور یہ ایک (اہم) خدائی فریضہ ہے اور خدا دانا و حکیم ہے۔ ۶۰ ",
        "ان میں سے کچھ ایسے ہیں جو پیغمبر کو تکلیف پہنچاتے ہیں اور کہتے ہیں کہ آپ خوش باور اور ہمہ تن گوش ہیں کہہ دو کہ اس کا خوش فہم ہونا تمہارے فائدے میں ہے (لیکن جان لو) وہ خدا پر ایمان رکھتا ہے اور (صرف) مومنین کی تصدیق کرتا ہے اور تم میں سے ان لوگوں کیلئے رحمت سے جو ایمان لائے ہیں جو لوگ اللہ کے رسول کو اذیت پہنچاتے ہیں ان کیلئے درد ناک عذاب ہے۔ ۶۱",
        "وہ تمہارے سامنے خدا کی قسم کھاتے ہیں تاکہ تمہیں خوش رکھیں حالانکہ زیادہ مناسب بات یہ ہے کہ وہ خدا اور اس کے رسول کو راضی کریں اگر(وہ سچ کہتے ہیں اور) ایمان رکھتے ہیں۔ ۶۲ ",
        "کیا وہ نہیں جانتے کہ جو شخص خدا اور اس کے رسول کے ساتھ دشمنی کرے اس کیلئے جہنم کی آگ ہے جس میں وہ ہمیشہ رہے گا یہ ایک بڑی رسوائی ہے۔ ۶۳ ",
        "منافقین اس بات سے ڈرتے ہیں کہ کہیں کوئی آیت ان کے خلاف نازل ہو جائے جو ان کے دلوں کے بھیدوں کی انہیں خبر دے دے کہہ دیجئے کہ استہزاء اور مذاق کر لو جس کا تمہیں ڈر ہے خدا اسے ظاہر کرے گا۔ ۶۴ ",
        "اگر تم ان سے پوچھو (کہ تم یہ برے کام کیوں کرتے ہو) تو وہ کہتے ہیں کہ ہم تو مذاق کرتے ہیں۔ تو کہہ دو کہ کیا تم خدا، اس کی آیات اور اس کے پیغمبر کا مذاق اڑاتے ہو ؟ ۶۵ ",
        "(کہہ دو) معذرت نہ کرو (وہ فضول ہے اس لئے کہ) تم ایمان لانے کے بعد کافر ہو گئے ہو اگر ہم تم میں سے ایک گروہ کو (توبہ) کی وجہ سے معاف کر دیں تو دوسرے گروہ کو عذاب میں مبتلا کریں گے کیونکہ وہ مجرم تھے۔ ۶۶ ",
        "منافق مرد اور منافق عورتیں سب ایک ہی گروہ سے ہیں وہ برے کاموں کا حکم دیتے ہیں اور اچھے کاموں سے روکتے ہیں اور اپنے ہاتھوں کو (سخاوت و بخشش) سے باندھ لیتے ہیں انہوں نے خدا کو فراموش کر دیا ہے اور خد انے ان کو بھلا دیا ہے یقیناً منافق فاسق ہیں۔ ۶۷ ",
        "خد انے منافق مردوں اور عورتوں اور کافروں کیلئے جہنم کی آگ کا وعدہ کیا ہے اور وہ اس میں ہمیشہ رہیں گے وہی ان کے لئے کافی ہے اور خد انے انہیں اپنی رحمت سے دور کر دیا ہے اور ان کیلئے ہمیشہ کا عذاب ہے۔ ۶۸",
        "(تم منافق لوگ) ان افراد کی طرح ہو جو تم سے پہلے تھے وہ تم سے زیادہ طاقت ور تھے اور مال اور اولاد کے لحاظ سے تم سے بڑھ چڑھ کر تھے انہوں نے (دنیا میں ) ہوا و ہوس اور گناہ کے ذریعے اپنے حصے سے استفادہ کیا تم نے بھی (اسی طرح) اپنے حصے سے استفادہ کیا ہے جیسا کہ انہوں نے استفادہ کیا تھا تم (کفر نفاق اور مومنین کا مذاق اڑانے میں ) مگن ہو جیسے وہ مگن تھے لیکن آخر کار ان کے اعمال دنیا اور آخرت میں ملیا میٹ ہو گئے اور وہ خسارے میں ہیں۔ ۶۹ ",
        "کیا انہیں ان لوگوں کی خبر نہیں پہنچی جو ان سے پہلے تھے قوم نوح‘ عاد‘ ثمود اور ابراہیم کی قوم اور اصحاب مدین (قوم شعیب) اور وہ شہر جو تہ و بالا ہوئے تھے (قوم لوط) کہ جن کے پیغمبر ان کی طرف روشن اور واضح دلیلوں کے ساتھ آئے تھے۔خدا نے ان پر ظلم نہیں کیا بلکہ انہوں نے خود اپنے آپ پر ظلم کیا۔ ۷۰ ",
        "ایماندار مرد اور عورتیں ایک دوسرے کے ولی (اور مددگار) ہیں وہ اچھے کاموں کا حکم دیتے ہیں اور برے کاموں سے روکتے ہیں نماز قائم کرتے ہیں اور زکوٰۃ دیتے ہیں اور خداا و رسول کی اطاعت کرتے ہیں خدا عنقریب ان پرر حمت کرے گا بے شک خدا توانا و حکیم ہے۔ ۷۱ ",
        "خدا نے مومن مردوں اور مومن عورتوں سے ایسے جنت کے باغوں کا وعدہ کیا ہوا ہے جن کے (درختوں کے) نیچے نہریں جاری ہیں وہ ہمیشہ ان ہی میں رہیں گے اور عدن کی جنتوں میں (ان کیلئے) پاکیزہ مکانات ہیں اور خدا کی رضا اور خوشنودی ان سب سے برتر و بہتر ہے اور یہی سب سے بڑی کامیابی ہے۔ ۷۲",
        "اے پیغمبر ! کافروں اور منافقوں کے ساتھ جہاد کرو ان پر سختی کرو ان کا ٹھکانا جہنم ہے اور ان کا (انجام اور) ٹھکانا برا ہے۔ ۷۳ ",
        "منافق خدا کی قسمیں کھاتے ہیں کہ (پیغمبرؐ کے پس پشت) انہوں نے (تکلیف دہ) باتیں نہیں کیں حالانکہ یقیناً انہوں نے کفر آمیز باتیں کی ہیں اور اسلام لانے کے بعد وہ کافر ہو گئے ہیں اور انہوں نے (ایک خطرناک کام کا) پکا ارادہ کیا تھا جسے وہ نہ کر سکے وہ صرف اس بات کا انتقام لے رہے ہیں کہ خدا اور اس کے رسول نے صرف اپنے فضل (اور کرم) سے بے نیاز کر دیا ہے (اس کے باوجود بھی) اگر وہ توبہ کر لیں تو ان کیلئے بہتر ہے اور اگر وہ منہ موڑتے ہیں تو خدا انہیں دنیا و آخرت میں درد ناک سزا دے گا اور وہ روئے زمین پر نہ کوئی ولی و حامی رکھتے ہیں اور نہ ہی یارو مدد گار۔ ۷۴ ",
        "ان میں سے کچھ لوگ ایسے ہیں جنہوں نے خدا سے وعدہ کیا ہے کہ اگر خدا ہمیں اپنے فضل و کرم سے رزق دے تو ہم یقیناً صدقہ دیں گے اورشکر گذاروں میں سے ہوں گے۔ ۷۵ ",
        "لیکن جب اس نے اپنے فضل سے انہیں بخش دیا تو انہوں نے بخل کیا اور نافرمانی کی اور وہ رو گرداں ہو گئے۔ ۷۶ ",
        "اس عمل نے ان کے دلوں میں نفاق (کی روح) کو اس دن تک کیلئے جب وہ خدا کے سامنے ہوں گے باقی رکھا کیونکہ انہوں نے خدا سے کئے ہوئے وعدے سے انحراف کیا ار وہ جھوٹ بولا کرتے تھے۔ ۷۷ ",
        "کیا وہ نہیں جانتے کہ خدا ان کے بھیدوں اور سر گوشیوں کو جانتاہے بے شک خدا سب چھپی ہوئی باتوں سے آگاہ ہے۔ ۷۸ ",
        "جو لوگ عبادت گزار مومنین کے صدقات کی عیب جوئی کرتے ہیں اور ان کا تمسخر اڑاتے ہیں جو تھوڑی سی مقدار سے زیادہ کی دسترس نہیں رکھتے خدا ان کا مذاق اڑاتا ہے اور ان کے لئے درد ناک عذاب ہے۔ ۷۹",
        "ان کیلئے استغفار کر ویانہ کرو (یہاں تک کہ) اگر ان کیلئے ستر مرتبہ بھی استغفار کرو تو خدا انہیں ہر گز نہیں بخشے گا کیونکہ انہوں نے اللہ اور اس کے رسول کا انکار کیا ہے اور اللہ فاسقوں کے گروہ کو ہدایت نہیں کرے گا۔ ۸۰ ",
        "(جنگ تبوک سے) کنارہ کشی کرنے والے جو رسول خدا کی مخالفت سے خوش ہیں اور وہ راہ خدا میں اپنے اموال اور جان سے جہاد کرنے کو ناپسند کرتے تھے (اور ایک دوسرے سے اور مومنین سے) کہتے ہیں کہ اس موسم گرما میں (میدان کی طرف) حرکت نہ کریں انہیں کہہ دو کہ جہنم کی آگ اس سے بھی زیادہ گرم ہے اگر تم میں سمجھ ہے۔ ۸۱ ",
        "انہیں چاہئے کہ تھوڑا ہنسیں اور زیادہ روئیں یہ ان کارکردگیوں کی جزا ہے جو وہ کرتے تھے۔ ۸۲ ",
        "جب اللہ تجھے ان کے کسی گروہ کی طرف پلٹائے اور وہ تجھ سے (میدان جہاد کی طرف) خروج کی اجازت چاہیں تو ان سے کہہ دو کہ تم کبھی میرے ساتھ خروج نہیں کرو گے اور میری معیت میں کبھی دشمن کے ساتھ جنگ نہیں کرو گے کیونکہ گھروں میں بیٹھ رہنے پر تم پہلے ہی راضی ہو چکے ہوپھر اب بھی منہ موڑنے والوں کے ساتھ گھروں میں بیٹھ جاؤ۔ ۸۳ ",
        "ان میں سے جو بھی مر جائے اس کی نماز جنازہ نہ پڑھ اور اس کی قبر پر (دعا اور طلب بخشش کیلئے) کھڑا نہ ہو کیونکہ انہوں نے خدا اور اس کے رسول کے ساتھ کفر کیا ہے اور جب وہ دنیا سے گئے ہیں تو فاسق تھے۔ ۸۴ ",
        "ان کے اموال اور اولاد تیرے لئے باعث تعجب نہ ہوں (کیونکہ یہ ان کیلئے نعمت نہیں بلکہ) خدا چاہتا ہے کہ ان کے ذریعے انہیں دنیا میں عذاب کرے اور ان کی روحیں اس حالت میں نکلیں کہ وہ کافر ہوں۔ ۸۵ ",
        "اور جب کوئی سورت نازل ہو کہ خد اپر ایمان لے آؤ اور اس کے رسول کے ساتھ مل کر جہاد کرو تو ان (منافقین) میں سے جو توانائی رکھتے ہیں تجھ سے اجازت چاہتے ہیں اور کہتے ہیں ہمیں بیٹھ رہنے والوں (جن پر جہاد معاف ہے) کے ساتھ چھوڑ دیجئے۔ ۸۶",
        "وہ اس بات پر راضی ہیں کہ پیچھے رہ جانے والوں میں سے ہوں اور ان کے دلوں پر مہر لگا دی گئی ہے لہٰذا وہ نہیں سمجھتے۔ ۸۷ ",
        "لیکن رسول اور وہ افراد جو اس کے ساتھ ایمان لائے ہیں انہوں نے اپنے مال اور جان کے ساتھ جہاد کیا ہے اور سب نیکیاں ان کیلئے ہیں اور وہی کامیاب ہیں۔ ۸۸ ",
        "اللہ نے ان کیلئے جنت کے باغات تیار کر رکھے ہیں جن کے (درختوں کے) نیچے سے نہریں جاری ہیں وہ اس میں ہمیشہ کیلئے رہیں گے اور یہ بہت بڑی اور عظیم کامیابی ہے۔ ۸۹ ",
        "اور اعراب میں سے (معذور لوگ) تیرے پاس آئے ہیں کہ انہیں جہاد میں نہ جانے کی اجازت دی جائے لیکن وہ لوگ جنہوں نے خدا اور اس کے پیغمبر کے ساتھ جھوٹ بولا ہے (بغیر کسی عذر کے اپنے گھر میں ) بیٹھ گئے ہیں عنقریب ان لوگوں کو جو کافر ہو گئے ہیں (اور معذور نہیں تھے) درد ناک عذاب پہنچے گا۔ ۹۰ ",
        "ضعفاء، بیمار اور وہ جو جہاد کی راہ میں خرچ کرنے کا کوئی ذریعہ نہیں رکھتے ان پر کوئی اعتراض نہیں کہ انہوں نے میدان جہاد میں شرکت نہیں کی جب کہ وہ خدا اور اس کے رسول سے خیر خواہی کریں اور جو کچھ طاقت رکھتے ہیں اس سے دریغ نہ کریں کیونکہ نیکو کار لوگوں سے مواخذہ نہیں ہو سکتا اور خدا بخشنے والا اور مہربان ہے۔ ۹۱ ",
        "نیز ان پر بھی اعتراض نہیں جو جب تیرے پاس آئے کہ تو انہیں (میدان جہاد کیلئے) سواری فراہم کر دے تو تو نے کہا کہ میرے پاس سواری نہیں ہے کہ جس پر تمہیں سوار کروں تو وہ (تیرے پاس سے) اس حالت میں لوٹے کہ ان کی آنکھیں اشک بار تھیں کیونکہ ان کے پاس کوئی ایسی چیز نہ تھی جسے وہ راہ خدا میں خرچ کرتے۔ ۹۲ ",
        "مواخذہ کی راہ ان کیلئے کھلی ہے جو تجھ سے اجازت چاہتے ہیں جبکہ وہ بے نیاز ہیں (اور کافی وسائل رکھتے ہیں ) وہ پیچھے رہ جانے والوں کے ساتھ رہ جانے پر راضی ہو گئے ہیں اور خدا نے ان کے دلوں پر مہر لگا دی ہے لہٰذا وہ کچھ نہیں جانتے۔ ۹۳",
        "جس وقت تم (جنگ تبوک سے) ان کی طرف (جنہوں نے جہاد سے تخلف کیا ہے) لوٹ کر آؤ گے تو تم سے عذر خواہی کریں گے۔ (اے رسول) کہہ دو کہ معذرت نہ کرو ہم ہر گز (تمہاری باتوں ) پر ایمان نہیں لائیں گے کیونکہ اللہ نے ہمیں تمہاری خبروں سے آ گاہ کیا ہے اور اللہ اور اس کا رسول تمہارے اعمال کو دیکھیں گے پھر تم اس کی طرف پلٹ جاؤ گے جو پنہاں اور آشکار سے آگاہ ہے اور وہ تمہیں اس سے آگاہ کرے گا اور اس کی جزا دے گا جو کچھ تم انجام دیتے تھے۔ ۹۴ ",
        "عنقریب جب تم ان کی طرف لوٹ کر جاؤ گے تو وہ تمہارے لئے قسم کھائیں گے کہ ان سے اعراض (اور صرف نظر) کرو تم ان سے اعراض کرو (اور منہ پھیر لو) کیونکہ وہ پلید ہیں اور ان کے رہنے کی جگہ جہنم ہے ان اعمال کی سزا میں جو وہ انجام دیتے تھے۔ ۹۵ ",
        "وہ قسم کھا کے تم سے چاہتے ہیں کہ ان سے راضی ہو جاؤ۔ اگر تم ان سے راضی ہو جاؤ تو اللہ فاسقین کے گروہ سے راضی نہیں ہو گا۔ ۹۶ ",
        "بادیہ نشین عربوں کاکفر اور نفاق شدید تر ہے اور جو کچھ اللہ نے اپنے پیغمبر پر نازل کیا ہے اس کی حدود (اور سرحدوں ) کی جہالت کے وہ زیادہ حق دار ہیں اور خدا دانا و حکیم ہے۔ ۹۷ ",
        "ان بادیہ نشین عربوں میں سے (کچھ لوگ) جو کچھ (راہ خدا میں ) خرچ کرتے ہیں اسے تاوان شمار کرتے ہیں اور تمہارے بارے میں درد ناک حوادث کی توقع رکھتے ہیں (حالانکہ) درد ناک حوادث ان کیلئے ہیں اور خدا سننے والا اور دانا ہے۔ ۹۸ ",
        "بادیہ نشین عربوں میں سے کچھ اور لوگ خدا اور قیامت پر ایمان رکھتے ہیں اور جو کچھ وہ خرچ کرتے ہیں اسے خدا کے ہاں قرب اور پیغمبر کی دعاؤں کا باعث سمجھتے ہیں۔ آگاہ ہو کہ یہ ان کے تقرب کا باعث ہیں خدا بہت جلد انہیں اپنی رحمت میں داخل کر دے گا کیونکہ خدا بخشنے والا اور مہربان ہے۔ ۹۹",
        "مہاجرین و انصاری میں سے پیش قدمی کرنے والوں اور ان کی پیروی کرنے والوں سے خدا خوش ہے اور وہ (بھی) خدا سے راضی ہیں اور اس نے ان کے لئے باغات بہشت فراہم کئے ہیں کہ جن کے (درختوں کے) نیچے نہریں جاری ہیں وہ ہمیشہ اس میں رہیں گے اور یہ عظیم کامیابی ہے۔ ۱۰۰",
        "بادیہ نشین اعراب جو تمہارے اطراف میں ہیں ان میں ایک جماعت منافقین کی ہے اور (خود) اہل مدینہ میں سے بھی ایک گروہ نفاق کا سخت پابندی ہے انہیں تم نہیں پہچانتے اورہم انہیں پہچانتے ہیں عنقریب ہم انہیں دو مرتبہ عذاب دیں گے۔ اس کے بعد وہ قیامت میں عذاب عظیم کی طرف بھیجے جائیں گے۔ ۱۰۱",
        "اور دوسرے گروہ نے اپنے گناہوں کا اعتراف کیا ہے اور صالح اور غیر صالح اعمال کو آپس میں ملا دیا ہے امید ہے خدا ان کی توبہ قبول کر لے کیونکہ اللہ غفور و رحیم ہے۔ ۱۰۲",
        "ان کے اموال میں سے صدقہ زکوٰۃ لے لو تاکہ انہیں اس کے ذریعے پاک کرو اور ان کی تربیت کرو (اور زکوٰۃ لیتے وقت) انہیں دعا دو کیونکہ تمہاری دعا ان کے سکون کا باعث ہے اور خداسننے والا اور جاننے والا ہے۔ ۱۰۳",
        "کیا وہ جانتے نہیں کہ صرف خدا ہی اپنے بندوں کی توبہ قبول کرتا ہے اور صدقات لیتا ہے اور اللہ ہی توبہ قبول کرنے والا اور مہربان ہے۔ ۱۰۴",
        "کہہ دو ! عمل کرو، اللہ‘ اس کا رسول اور مومنین تمہارے عمل کو دیکھتے ہیں اور عنقریب اس کی طرف لوٹ کر جاؤ گے کہ جو پنہاں اور آشکار کو جانتا ہے اور تمہیں اس چیز کی خبر دے گا جو کچھ تم کرتے ہو۔ ۱۰۵",
        "ایک اور گروہ فرمان خدا سے نکل گیاوہ یا تو انہیں سزا دے گا اور یا ان کی توبہ قبول کر لے گا (جس کے وہ لائق ہوں گے) خدا دانا و حکیم ہے۔ ۱۰۶",
        "(مزید برآں ) وہ لوگ ہیں جنہوں نے (مسلمانوں کو) نقصان پہنچائے اور کفر کو (تقویت دینے کیلئے) اور مومنین میں تفرقہ ڈالنے کی خاطر اور ایسے افراد کے لئے کمین گاہ مہیا کرنے کیلئے جنہوں نے پہلے ہی اللہ اور اس کے رسول کے ساتھ جنگ کی ہے مسجدبنائی ہے وہ قسم کھاتے ہیں کہ ہمارا مقصد سوائے نیکی (اور خدمت) کے اور کچھ نہیں لیکن خدا گواہی دیتا ہے کہ وہ جھوٹے ہیں۔ ۱۰۷ ",
        "اس میں ہر گز قیام (اور عبادت) نہ کرنا۔ وہ مسجد جو روز اول سے تقویٰ کی بنیاد پر بنی ہے زیادہ حق رکھتی ہے کہ تم اس میں قیام (اور عبادت) کرو اس میں ایسے مرد ہیں جو پاک و پاکیزہ رہنا پسند کرتے ہیں اور خدا پاک رہنے والوں کو دوست رکھتا ہے۔ ۱۰۸ ",
        "کیا وہ شخص جس نے اس کی بنیاد تقویٰ الٰہی اور اس کی خوشنودی پر رکھی ہے بہتر ہے یا وہ شخص جس نے اس کی بنیاد گرنے والی اور کمزور جگہ پر رکھی ہے کہ جو اچانک جہنم کی آگ میں گر جائے گی اور خدا ظالم گروہ کو ہدایت نہیں کرتا۔ ۱۰۹ ",
        "لیکن یہ بنیاد جو انہوں نے رکھی ہے ان کے دلوں میں ہمیشہ شک اور تردد کے ذریعہ کے طور پر باقی رہے گی۔ مگر یہ کہ ان کے دل ٹکڑے ٹکڑے ہو جائیں (اور وہ مر جائیں ) ورنہ یہ چیز ان کے دلوں سے نہیں نکلے گی اور خدا دانا و حکیم ہے۔ ۱۱۰ ",
        "خدا مومنین سے ان کی جانیں اور مال خرید فرماتا ہے تاکہ (ان کے بدلے) ان کیلئے جنت ہو (اس طرح سے کہ) وہ راہ خدا میں جنگ کرتے ہیں قتل کرتے ہیں اور قتل ہوتے ہیں یہ سچا وعدہ اس کے ذمہ ہے جو اس نے تورات‘ انجیل اور قرآن میں ذکر فرمایا ہے اور خدا سے بڑھ کر اپنا وعدہ وفا کرنے والا کون ہے؟ اب تمہارے لئے خوش خبری ہے اس خرید و فروخت کے بارے میں جو تم نے خدا سے کی ہے اور یہ (تمہارے لئے) عظیم کامیابی ہے۔ ۱۱۱",
        "مومن وہ ہیں جو توبہ کرنے والے‘ عبادت کرنے والے‘ حمد و ثنا کرنے والے‘ سیاحت کرنے والے‘ رکوع کرنے والے‘ سجدہ کرنے والے‘ نیکی کا حکم دینے والے‘ برائی سے روکنے والے اور خدائی حدود (اور سرحدوں ) کی حفاظت کرنے والے ہیں اور ایسے مومنین کو خوشخبری دو۔ ۱۱۲ ",
        "پیغمبر اور مومنین کیلئے مناسب نہیں تھا کہ مشرکین کے لئے (اللہ سے) بخشش طلب کریں اگرچہ وہ ان کے قریبی کیوں نہ ہوں جبکہ ان پر روشن ہو گیا کہ یہ لوگ اصحاب دوزخ ہیں۔ ۱۱۳ ",
        "اور ابراہیم کی استغفار اپنے(بمنزلہ)باپ (چچا آزر) کے لئے صرف اس وعدہ کی وجہ سے تھی کہ جو اس سے کیا گیا تھا تاکہ اسے ایمان کی طرف ترغیب دیں لیکن جب اس (ابراہیم) پر واضح ہو گیا کہ وہ دشمن خدا ہے تو اس سے بیزاری کی کیونکہ ابراہیم مہربان اور بردبار ہے۔ ۱۱۴ ",
        "ایسا نہ تھا کہ اللہ کسی قوم کو ہدایت (اور ایمان لے آنے) کے بعد سزا دے مگر یہ کہ جس سے انہیں بچنا چاہئے اسے ان کے لئے بیان کر دے (اور وہ اس کی مخالفت کریں ) کیونکہ خدا ہر چیز سے دانا ہے۔ ۱۱۵ ",
        "آسمانوں اور زمین کی حکومت اس کیلئے ہے (وہ) زندہ کرتا اور مارتا ہے اور خدا کے علاوہ کوئی ولی اور مدد گار نہیں ہے۔ ۱۱۶ ",
        "اللہ نے اپنی رحمت پیغمبر اور (اسی طرح ان) مہاجرین و انصار کے شامل حال کی کہ جنہوں نے عسرت و شدت کے وقت (جنگ تبوک میں ) ان کی پیروی کی کہ جبکہ قریب تھا کہ ان میں سے ایک گروہ کے دل حق سے منحرف ہو جائیں (اور وہ میدان جنگ سے پلٹ آئیں ) اس کے بعد اللہ نے ان کی توبہ قبول کر لی وہ ان پر مہربان و رحیم ہے۔ ۱۱۷",
        "(اسی طرح) ان تین افراد (پر لطف و کرم کیا)جو (مدینہ میں ) رہ گئے تھے اور انہوں نے تبوک میں شرکت نہیں کی تھی (اور مسلمانوں نے ان سے قطع روابط کر لیا تھا) یہاں تک کہ زمین اپنی وسعت کے باوجود ان پر تنگ ہو گئی تھی (اور عالم یہ تھا کہ) انہیں اپنے وجود میں بھی کوئی جگہ نہیں ملتی تھی اور انہوں نے سمجھ لیا کہ خدا کی طرف سوائے اس کے کوئی پناہ گاہ نہیں ہے اس وقت خدا نے اپنی رحمت ان کے شامل حال کی اور خدا نے ان کی توبہ قبول کر لی کیونکہ خدا توبہ قبول کرنے والا مہربان ہے۔ ۱۱۸ ",
        "اے ایمان والو ! خدا (کے احکام کی مخالفت) سے ڈرو اور سچوں کا ساتھ دو۔ ۱۱۹ ",
        "مناسب نہیں کہ اھل مدینہ اور بادیہ نشین جو اس کے اطراف میں ہیں اللہ کے رسول سے اختلاف کریں اور اپنی جان بچانے کیلئے ان کی جان سے لا پرواہی کریں یہ اس لیے ہے کہ انہیں کوئی پیاس نہیں لگے گی‘ نہ خستگی ہو گی نہ راہ خدا میں بھوک لگے گی‘ نہ وہ کوئی ایسا قدم اٹھاتے ہیں جو کافروں کے غضب کا موجب ہو‘ اور نہ وہ دشمن سے کوئی ضرب کھاتے ہیں مگر یہ کہ اس کی وجہ سے ان کیلئے اچھا عمل لکھا جاتا ہے کیونکہ خدا نیک لوگوں کی اجرت (اور جزا) ضائع نہیں کرتا۔ ۱۲۰ ",
        "اور وہ کسی چھوٹے یا بڑے مال کو (راہ خدا میں ) خرچ نہیں کرتے اور کسی زمین کو (میدان جہاد کی طرف جاتے ہوئے یا اس سے پلٹے ہوئے) عبور نہیں کرتے مگر یہ کہ ان کیلئے لکھا جاتا ہے تاکہ خدا ان کی بہترین اعمال کے لحاظ سے انہیں جزا دے۔ ۱۲۱ ",
        "مناسب نہیں کہ سب مومنین (میدان جہاد کی طرف) کوچ کریں ہر گروہ میں سے ایک طائفہ کیوں کوچ نہیں کرتا (اور ایک حصہ باقی نہیں رہتا) تاکہ دین اور اسلام کے معارف و احکام سے آگاہی حاصل کریں اور اپنی قوم کی طرف بازگشت کے وقت انہیں ڈرائیں تاکہ وہ (حکم خدا کی مخالفت سے) ڈریں اور رک جائیں۔ ۱۲۲",
        "اے ایمان والو ! ان کفار کے ساتھ جنگ کرو جو تمہارے زیادہ قریب ہیں (اور دور کا دشمن تمہیں نزدیک کے دشمن سے غافل نہ کر دے) اور وہ تم میں شدت اور سختی محسوس کریں اور جان لو خدا پرہیزگاروں کے ساتھ ہے۔ ۱۲۳ ",
        "اور جب کوئی سورت نازل ہوتی ہے تو ان میں سے بعض (دوسروں سے) کہتے ہیں کہ اس سورت نے تم میں سے کس کے ایمان میں اضافہ کیا ہے؟ ان سے کہہ دو! جو لوگ ایمان لے آئے ہیں اس سے ان کا ایمان بڑھا ہے اور وہ(خدا کے فضل و کرم سے) خوش ہیں۔ ۱۲۴ ",
        "لیکن جن کے دلوں میں بیماری ہے ان کی ناپاکی پر ناپاکی ہی کا اضافہ ہوا ہے اور وہ دنیا سے اس حالت میں گئے ہیں کہ وہ کافر تھے۔ ۱۲۵ ",
        "کیا وہ نہیں دیکھتے کہ سال میں ایک یا دومرتبہ ان کی آزمائش ہوتی ہے؟ پھر بھی وہ توبہ نہیں کرتے اور متوجہ نہیں ہوتے۔ ۱۲۶ ",
        "اور جس وقت کوئی سورت نازل ہوتی ہے ان منافقین میں سے بعض ایک دوسرے کی طرف دیکھتے ہیں اور کہتے ہیں کہ کیا تمہیں کوئی دیکھ تو نہیں رہا ؟(اور باہر چلے جاتے ہیں )اور اللہ نے ان کے دلوں کو حق سے پھیر دیا ہے کیونکہ وہ ایسے لوگ ہیں جو سمجھتے نہیں ہیں اور بے علم ہیں۔ ۱۲۷ ",
        "تم میں سے تمہاری طرف رسول آیا کہ جسے تمہاری تکالیف اور رنج و الم ناگوار ہیں اور جو تمہاری ہدایت پر اصرار کرتا ہے اور مومنین پر رؤف و مہربان ہے۔ ۱۲۸ ",
        "اگر وہ (حق سے) منہ پھیر لیں (تو تم پریشان نہ ہو جانا)۔کہہ دو کہ خدا میری کفایت کرے گا اس کے علاوہ کوئی معبود نہیں ہے میں نے اس پر توکل کیا ہے اور وہ عرش عظیم کا پروردگار (اور مالک) ہے۔ ۱۲۹"
    ],
    [
        "ا۔ل۔ر۔ وہ کتاب حکیم کی آیات ہیں۔ ۱ ",
        "کیا یہ بات لوگوں کے لئے باعث تعجب ہے کہ ان میں سے ایک کی طرف ہم نے وحی بھیجی کہ لوگوں کو ڈراؤ ااور جو ایمان لائے ہیں انہیں بشارت دو کہ ان کے لئے ان کے پروردگار کے پاس مسلم جزا ہے، کافر کہتے ہیں کہ یہ شخص (پیغمبراکرمؐ) واضح جادوگر ہے۔ ۲ ",
        "تمہارا پروردگاراللہ ہے جس نے آسمانوں اور زمین کو چھ دنوں میں پیدا کیا پھرامور عالم کی باگ ڈور اپنے ہاتھ میں لی۔ تمام چیزیں اس کے قبضہ تدبیر میں ہیں اس کے اذن کے بغیر کوئی شفاعت کرنے والا نہیں۔ اللہ تمہارا پروردگار ہے، پس اس کی عبادت کرو، کیا تم (ان واضح دلیلوں میں ) غور نہیں کرتے؟ ۳ ",
        "تم سب کی باز گشت اس کی طرف ہے۔ خدا نے حق وعدہ فرمایا ہے اس نے مخلوق کا آغاز کیا اس کے بعد انہیں پلٹائے گا تاکہ ایمان لانے والوں اور نیک عمل کرنے والوں کو عادلانہ جزا دے اور جو کافر ہو گئے ہیں ان کے پینے کے لئے جلانے والا مائع اور دردناک عذاب ہے کیونکہ انہوں ں نے کفر اختیار کیا ہے۔ ۴ ",
        "وہ وہی ہے کہ جس نے سورج کو روشنی اور چاند کو نور قرار دیا ہے اور اس کے لئے منزلین مقرر کی ہیں تاکہ تم برسوں کی تعداد اور (کاموں کا)حساب جان لو۔ خدا نے اسے سوائے حق کے پیدا نہیں کیا۔ وہ (اپنی) آیات صاحبان علم کے لئے تفصیل (و تشریح) کے ساتھ بیان کرتا ہے۔ ۵ ",
        "مسلم ہے کہ رات اور دن کے آنے جانے میں اور ان چیزوں میں کہ جنہیں خدا نے آسمانوں اور زمین میں پیدا کیا ہے۔ ان لوگوں کے لئے آیات(نشانیاں ) ہیں جو پرہیزگار ہیں۔ ۶",
        "وہ جو ہماری ملاقات (قیامت) کی امید نہیں رکھتے اور دنیاوی زندگی پر خوش ہیں اور اس پر تکیہ کئے ہوئے ہیں اور وہ جو ہماری آیات سے غافل ہیں۔ ۷ ",
        "ان (سب) کے رہنے کی جگہ آگ ہے، ان کاموں کی وجہ سے جو وہ انجام دیتے تھے۔ ۸ ",
        "(لیکن) وہ لوگ جو ایمان لائے اور انہوں نے نیک عمل کئے خدا انہیں ان کے ایمان کے سبب ہدایت کرتاہے، ان کے (قصر اورمحلات کے) نیچے سے جنت کے باغوں میں نہریں جاری ہیں۔ ۹ ",
        "جنت میں ان کی گفتگو(اور دعا) یہ ہے کہ خدایا: تو منزہ ہے اور ان کا تحیہ سلام ہے اور ان کی آخری بات یہ ہے کہ حمد اور تعریف مخصوص ہے عالمین کے پروردگار اﷲ کے لئے۔ ۱۰ ",
        "جس طرح لوگ اچھائیوں کو اپنے قبضے میں لینے کے لئے جلدی کرتے ہیں اگراللہ بھی ان کی سزا میں تعجیل کرے تو ان کی زندگی اختتام کو پہنچ جائے(اور سب کے سب ختم ہو جائیں ) لیکن وہ جو ہماری ملاقات کی امید نہیں رکھتے انہیں ہم ان کی حالت پر چھوڑ دیں گے تاکہ وہ اپنے طغیان میں سرگرداں پھریں۔ ۱۱ ",
        "اور جس وقت کسی انسان کو کوئی نقصان (اور پریشانی) چھو جائے تو جب وہ پہلوکے بل سویا ہویا بیٹھا ہو یا کھڑا ہو (ہر حالت میں ہمیں ) پکارتا ہے لیکن جب ہم اس کی پریشانی دور کر دیتے ہیں تو ایسے گزرتا ہے گویا اس نے کسی مشکل کے حل کے لئے کبھی ہمیں پکارا ہی نہ ہو۔ اسی طرح سے اسراف کرنے والوں کے لئے ان کے اعمال زینت دیئے جاتے ہیں۔ ۱۲ ",
        "تم سے پہلے کی امتوں نے جب ظلم کیا تو ہم نے انہیں ہلاک کر دیا حالانکہ ان کے پیغمبر واضح دلائل لے کر ان کے پاس آئے تھے اور وہ(ان پر) ایمان نہ لائے اور مجرم گروہ کو ہم اس طرح سے سزا دیتے ہیں۔ ۱۳ ",
        "ان کے بعد پھر ہم نے تمہیں روئے زمین پر ان کا جانشین بنایا تاکہ ہم دیکھیں کہ تم کس طرح عمل کرتے ہو۔ ۱۴",
        "اور جس وقت ہماری واضح آیات انہیں سنائی جاتی ہیں تو جو لوگ ہماری ملاقات(قیامت) کی امید نہیں رکھتے، کہتے ہیں :’’کوئی قرآن لے آؤ اس کے علاوہ یا اسے تبدیل کر دو‘‘ کہہ دو: مجھے حق نہیں کہ میں اسے اپنی طرف سے تبدیل کر دوں میں تو صرف اسکی پیروی کرتا ہوں جو مجھ پر وحی ہوتی ہے اگر میں اپنے پروردگار کی نافرمانی کروں تو (قیامت کے) عظیم دن کی سزا سے ڈرتا ہوں۔ ۱۵",
        "کہہ دو: اگر خدا چاہتا تو میں تم پر آیات تلاوت نہ کرتا اور تمہیں ان سے آگاہ نہ کرتا کیونکہ میں نے مدتوں اس سے پہلے تم میں زندگی گزاری ہے، کیا سمجھتے نہیں ہو؟ ۱۶",
        "اس سے بڑھ کر کون ظالم ہے جو خدا پر چھوٹ باندھتا ہے اور اس کی آیات کو جھٹلاتا ہے۔ مسلم ہے کہ مجرم فلاح نہیں پائیں گے۔ ۱۷",
        " اور وہ خدا کی بجائے کچھ چیزوں کی پرستش کرتے ہیں کہ جو نہ انہیں نقصان پہنچاتی ہیں اور نہ فائدہ دیتی ہیں اور کہتے ہیں کہ خدا کے پاس یہ ہمارے شفیع ہیں،کہہ دو: کیا تم خدا کو ایسی چیز کی خبر دیتے ہو جسے وہ آسمانوں اور زمین میں نہیں جانتا؟ وہ ان شریکوں سے منزہ اور بلند وبرتر ہے جو تم قراردیتے ہو۔ ۱۸",
        "اور(ابتداء میں ) سب لوگ ایک ہی امت تھے پھر وہ اختلاف کرنے لگے اور اگر تیرے پروردگار کی طرف سے (انہیں فوری سزا نہ دینے کے بارے میں ) حکم نہ ہوتا تو جس چیز کے بارے میں اختلاف کرتے ہیں اس کا فیصلہ ہو جاتا۔ ۱۹",
        "اور کہتے ہیں کہ اس پر اس کے پروردگار کی طرف سے کیوں کوئی معجزہ نہیں نازل ہوتا۔ کہہ دو: غیب (اور معجزات) اللہ کے لئے (اور اس کے حکم سے) ہیں۔ تم انتظار کرو اور میں بھی تمہارے ساتھ انتظار میں ہوں۔ ۲۰",
        "جب لوگوں کو پہنچنے والے نقصان کے بعد ہم انہیں رحمت کا مزہ چکھائیں تو وہ ہماری آیات کے بارے میں مکر کرتے ہیں (اور اس نعمت ورحمت کے لئے غلط سلط توجیہات کرتے ہیں ) کہہ دو کہ خدا تم سے زیادہ جلدی چارہ جوئی کرتا ہے اور جو کچھ مکر (اور سازش) تم کرتے ہو ہمارے رسول اسے لکھتے ہیں۔ ۲۱ ",
        "وہ وہ ہے جو تمہیں خشکی اور دریا میں سیر کراتا ہے یہاں تک کہ تم کشتی میں ہوتے ہو اور موافق ہوائیں انہیں (منزل مراد کی طرف) لے جاتی ہیں اور وہ خوش ہو جاتے ہیں۔ اچانک سخت آندھیاں چلنے لگتی ہیں اور ہر طرف سے موجیں انہیں گھیر لیتی ہیں اور وہ گمان کرنے لگتے ہیں کہ وہ ہلاک ہو جائیں گے تو اس وقت اپنے عقیدے کو نرا کھرا اسی کے واسطے کر کے خدا کو پکارتے ہیں کہ اگر توہمیں نجات دے دے تو ہم یقیناً شکر ادا کریں گے۔ ۲۲ ",
        "لیکن جب وہ انہیں نجات بخشتا ہے تو وہ (دوبارہ) زمین میں ناحق ظلم کرتے ہیں۔ اے لوگو! تمہارے ظلم و ستم تمہارے ہی لئے نقصان دہ ہیں۔ دنیاوی زندگی سے فائدہ (اٹھاتے ہو) پھر جلد ہی تمہاری بازگشت ہماری طرف ہے اور جو کچھ تم کرتے ہو(خدا) تمہیں اس کی خبر دے گا۔ ۲۳ ",
        "دنیاوی زندگی اس پانی کی طرح ہے جسے ہم نے آسمان کی طرف سے نازل کیا ہے کہ جس کے اثر سے طرح طرح کی نباتات اگتی ہیں جنہیں انسان اور چوپائے کھاتے ہیں، یہاں تک کہ زمین (ان سے) اپنی زیبائی حاصل کرتی ہے اور مزین ہو جاتی ہے اور اس کے رہنے والے مطمئن ہو جاتے ہیں کہ اس سے فائدہ اٹھا سکیں گے کہ (اچانک ان کی نابودی کے لئے) ہمارا حکم آپہنچتا ہے (اردی یا بجلی کو ان پر مسلط کر دیتے ہیں ) اور اس طرح کاٹ ڈالتے ہیں کہ گویا بالکل کچھ تھا ہی نہیں۔ یوں ہم اپنی آیات اس گروہ کے لئے تفصیل سے بیان کرتے ہیں جو غوروفکر کرتے ہیں۔ ۲۴ ",
        "اور خدا صلح وسلامتی کے گھر کی طرف دعوت دیتا ہے اور جسے چاہے سیدھے راستے کی طرف ہدایت کرتا ہے۔ ۲۵",
        "جو لوگ نیکی کرتے ہیں وہ اس کے لئے اچھی اور زیادہ جزا رکھتے ہیں اور تاریکی وذلت ان کے چہروں کو نہیں ڈھانپتی۔ وہ بہشت کے ساتھی ہیں اور ہمیشہ اس میں رہیں گے۔ ۲۶ ",
        "باقی رہے وہ لوگ جو گناہوں کا ارتکاب کرتے ہیں وہ اس کے برابربری جزا رکھتے ہیں اور ذلت وخواری ان کے چہروں کو ڈھانپ لیتی ہے اور کوئی چیز انہیں خدا (کی سزا) سے نہیں بچا سکتی (ان کے چہرے اس قدر سیاہ ہیں کہ) گویا تاریک رات کے ٹکڑوں نے ان کے چہروں کو ڈھانپ رکھا ہے۔ وہ آگ کے ساتھی ہیں اور ہمیشہ اس میں رہیں گے۔ ۲۷ ",
        "اس دن کو یاد کرو جب ہم ان سب کو جمع کریں گے، اس کے بعد مشرکین سے کہیں گے کہ تم اور تمہارے معبود اپنی جگہ پر رہو(تاکہ تمہارا حساب کتاب لیا جائے)پھر انہیں ہم ایک دوسرے سے جدا کر دیں گے (اور ہر ایک سے الگ الگ سوال کریں گے) اور ان کے معبود (ان سے) کہیں گے کہ تم (ہرگز) ہماری عبادت نہیں کرتے تھے۔ ۲۸ ",
        "ہمارے اور تمہارے درمیان گواہی کے لئے خدا کافی ہے کہ ہم کسی طرح بھی تمہاری عبادت سے آگاہ نہ تھے۔ ۲۹ ",
        "اس وقت (اور وہاں ) ہر شخص نے جو پہلے سے عمل کیا ہو گا اسے آزمائے گا اور سب کے سب اﷲ اور اپنے مولا و حقیقی سرپرست کی طرف پلٹ جائیں گے اور جنہیں وہ جھوٹ موٹ اللہ کا شریک قرار دیتے تھے ان سے کھو جائیں گے (اور نابود ہو جائیں گے)۔ ۳۰ ",
        "کہہ دو: کون تمہیں آسمان وزمین سے روزی دیتا ہے یا کون کان اور آنکھوں کا مالک (اورخالق) ہے اور کون زندہ کو مردہ سے نکالتا ہے اور کون (دنیا کے) امور کی تدبیر کرتا ہے، جلد ہی وہ (جواب میں ) کہیں گے: اﷲ تو کہو کہ پھر کیوں تقویٰ اختیار نہیں کرتے ہو؟ ۳۱ ",
        "اور یہ ہے تمہارااﷲ، تمہارا حقیقی پروردگار، تو اس صورت میں حق کے بعد گمراہی کے علاوہ کچھ ہے؟پس (کیوں اس کی عبادت سے) رخ پھیرتے ہو؟ ۳۲ ",
        "اس طرح سے تیرے پروردگار کا حکم فاسقوں پر مسلم ہوا ہے کہ وہ (اس سرکشی اور گناہ کے بعد) ایمان نہیں لائیں گے۔ ۳۳",
        "کہہ دو ! کیا تمہارے معبودوں میں سے کوئی مخلوق کو ایجاد کر سکتا ہے اور پھر اسے پلٹا سکتا ہے؟ کہہ دو! صرف خدا نے مخلوق کو پیدا کیا ہے اور پھر واپس پلٹائے گا، اس کے باوجود حق سے کیوں روگرداں ہوتے ہو؟ ۳۴ ",
        "کہہ دو! کیا تمہارے معبودوں میں سے کوئی حق کی طرف ہدایت کرتا ہے؟ کہہ دو صرف خدا حق کی ہدایت کرتا ہے۔ کیا وہ جو حق کی ہدایت کرتا ہے پیروی کے زیادہ لائق نہیں ہے یا وہ کہ جسے ہدایت نہ کی جائے تو وہ خودہدایت حاصل نہیں کرسکتا؟ تمہیں کیا ہو گیا ہے تم کس طرح فیصلہ کرتے ہو۔ ۳۵ ",
        "اور ان میں سے اکثر سوائے گمان (اور بے بنیاد خیالات) کے کسی چیز کی پیروی نہیں کرتے (حالانکہ) گمان کبھی انسان کو حق سے بے نیاز نہیں کرتااور جو کچھ تم انجام دیتے ہو اللہ اس سے باخبر اور آگاہ ہے۔ ۳۶ ",
        "مناسب نہیں (اور ممکن نہ تھا) کہ بغیر وحی الٰہی کے اس قرآن کی نسبت خدا کی طرف دی جائے۔ لیکن (آسمانی کتب میں سے) جو کچھ موجود ہے یہ اس کی تصدیق ہے اور اس کی تفصیل ہے اور اس میں شک نہیں کہ عالمین کے پروردگار کی طرف سے ہے۔ ۳۷ ",
        "وہ کہتے ہیں کہ اس نے قرآن کو خدا کی طرف جھوٹی نسبت دی ہے کہہ دو کہ اگر سچ کہتے ہو تو اس جیسی ایک سورت ہی لے آؤ اور خدا کے علاوہ جسے چاہتے ہو(اپنی مدد کے لئے) بلالو۔ ۳۸ ",
        "(وہ علم ودانش کی بناء پر قرآن کا انکار نہیں کرتے) بلکہ وہ ایسی چیز کی تکذیب کرتے ہیں جس سے آگاہی نہیں رکھتے اور ابھی تک اس کی حقیقت ان کے لئے واضح نہیں ہوئی اسی طرح سے ان سے پہلے لوگوں نے بھی تکذیب کی تھی۔ پس دیکھو کہ ظالموں کا انجام کیا ہوا۔ ۳۹ ",
        "اور ان میں سے بعض اس پر ایمان لے آتے ہیں اور بعض ایمان نہیں لاتے اور تیرا پروردگار فساد کرنے والوں سے زیادہ باخبر اور آگاہ ہے۔ ۴۰ ",
        "اگر انہوں نے تیری تکذیب کی ہے تو کہہ دے کہ میرا عمل میرے لئے اور تمہارا عمل تمہارے لئے۔ جو کچھ میں انجام دیتا ہوں تم اس سے بیزار رہو اور میں اس سے بیزار ہوں جو تم کرتے ہو۔ ۴۱ ",
        "اور ان میں سے ایک گروہ تیری طرف کان دھرتا ہے(لیکن گویا وہ بالکل نہیں سنتا اور بہرہ ہے) کیا تو اپنی بات بہروں (کے کانوں ) تک پہنچا سکتا ہے، اگر وہ نہ سمجھیں ؟ ۴۲",
        "اور ان میں سے ایک گروہ تیری طرف دیکھتا ہے (لیکن گویاوہ بالکل نہیں دیکھتا) کیا تو نابینوں کو ہدایت کر سکتا ہے۔ اگرچہ ان کے پاس کوئی بصیرت نہ ہو۔ ۴۳",
        "خدا انسانوں پر بالکل ظلم نہیں کرتا لیکن انسان ہیں کہ جو اپنے آپ پر ظلم کرتے ہیں۔ ۴۴",
        "اس دن کو یاد کرو جب انہیں جمع(اور محشور) کرے گا اور انہیں ایسا محسوس ہو گا جیسے (دنیا میں ) انہوں نے دن کی ایک گھڑی سے زیادہ توقف نہیں کیا۔ بس اتنی مقدار کہ ایک دوسرے کو (دیکھیں اور)پہچان لیں۔ وہ کہ جنہوں نے لقائے الٰہی (اورقیامت) کا انکار کیا وہ خسارے میں رہے اور انہوں نے ہدایت حاصل نہ کی۔ ۴۵",
        "اور اگر ہم کچھ سزائیں جن کا ان سے وعدہ کیا گیا ہے(تیری زندگی میں ) تجھے دکھائیں یا(قبل اس کے کہ وہ عذاب میں گرفتار ہوں ) تجھے دنیا سے لے جائیں، بہرحال ان کی بازگشت ہماری طرف ہے۔ اس کے بعد خدا اس پر گواہ ہے جو کچھ وہ انجام دیتے ہیں۔ ۴۶",
        "اور ہر امت کے لئے ایک رسول ہے۔ جب ان کا رسول ان کی طرف آئے تو خدا ان کے درمیان عدل سے فیصلہ کرتا ہے اور ان پر ظلم نہیں ہوگا۔ ۴۷",
        "وہ کہتے ہیں یہ جو (سزا کا) وعدہ ہے، اگر سچ کہتے ہو تو کب اس پر عمل ہو گا؟ ۴۸",
        "کہہ دو میں اپنے لئے نقصان اور نفع کا مالک نہیں ہوں (چہ جائیکہ تمہارے لئے) مگر وہ خدا چاہے۔ ہر قوم و ملت کے لئے ایک اجل اور انجام ہے جب ان کی اجل آجاتی ہے (اور ان کی سزا یا موت کا حکم صادر ہو جاتا ہے) تو نہ ایک گھڑی تاخیر کرتے ہیں اور نہ ہی ایک گھڑی آگے ہوتے ہیں۔ ۴۹",
        "کہہ دو کہ کیا تم سمجھتے ہو کہ اگر اس کی سزا رات کے وقت یا دن کو تمہیں آ پہنچے (تو کیا تم اسے دور کر سکتے ہو) پس مجرمین کس بناء پر جلدی کرتے ہیں۔ ۵۰",
        "یا یہ کہ جب واقع ہو گی تو ایمان لے آؤ گے (اس وقت تمہیں کہا جائے گا کہ) اب ایمان لا رہے ہو جبکہ پہلے اس کے لئے جلدی کرتے تھے۔ ۵۱",
        "پھر جنہوں نے ظلم کیا ہے ان سے کہا جائے گا: ابدی عذاب چکھو، جو کچھ تم انجام دیتے تھے کیا تمہیں اس کے علاوہ کی سزا دی جائے گی۔ ۵۲",
        "تجھ سے پوچھتے ہیں کیا وہ (خدائی سزاوالا وعدہ) حق ہے؟ کہہ دو خدا کی قسم یقیناً حق ہے اور تم اس سے بچ نہیں سکتے۔ ۵۳",
        "اور جس نے ظلم کیا اگر وہ تمام کچھ، جو روئے زمین پر ہے اس کے اختیار میں ہوتو وہ (سب کچھ عذاب کے خوف سے) اپنی نجات کے لئے دے دے گااور جب عذاب کو دیکھے گا تو(پشیمان ہو گا لیکن)اپنی پشیمانی کو چھپائے گا (کہ کہیں زیادہ رسوا نہ ہو) اور ان کے درمیان عدل سے فیصلہ ہو گا اور ان پر ظلم نہیں ہو گا۔ ۵۴ ",
        "آگاہ رہو جو کچھ آسمانوں اور زمین میں ہے وہ اللہ کا ہے۔ آگاہ رہو کہ اللہ کا وعدہ حق ہے۔ اگرچہ بہت سے لوگ اس حقیقت کو نہیں جانتے۔ ۵۵ ",
        "وہی ہے جو زندہ کرتا ہے اور مارتا ہے اور تم اسی کی طرف لوٹ کر جاؤ گے۔ ۵۶ ",
        "اے لوگو! تمہارے پروردگار کی طرف سے تمہارے لئے نصیحت اور موعظہ آیا ہے اورجو کچھ سینوں میں ہے اس کے لئے شفا ہے اور مومنین کے لئے واضح ہدایت اور رحمت ہے۔ ۵۷ ",
        "کہہ دو کہ خدا کے فضل و کرم سے خوش رہو کیونکہ جو کچھ انہوں نے جمع کر رکھا ہے وہ اس سے بہتر ہے۔ ۵۸ ",
        "کہہ دو: کیا وہ رزق جو اللہ نے تم پر نازل کیا ہے تم نے اسے دیکھا ہے کہ اس میں سے کچھ کو تم نے حلال قر ار دے دیا ہے اور کچھ کو حرام۔ کہہ دو: کیا تمہیں اللہ نے اجازت دی ہے یا اللہ پر افترا باندھتے ہو۔ ۵۹ ",
        "جو اللہ پر افتراء باندھتے ہیں وہ روز قیامت (کی سزا) کے بارے میں کیا سوچتے ہیں ؟ اللہ سب لوگوں کے لئے فضل (اوربخشش) کرنے والا ہے لیکن ان میں سے اکثر شکر گزاری نہیں کرتے۔ ۶۰ ",
        "تم کسی حالت(اورفکر)میں نہیں ہوتے، نہ قرآن کے کسی حصے کی تلاوت کرتے ہو اور نہ ہی تم کوئی عمل انجام دیتے ہو مگر یہ کہ جب تم ان میں وارد ہوتے ہو ہم تم پر نگران ہوتے ہیں اور زمین وآسمان میں کوئی چیز تیرے پروردگار سے مخفی نہیں رہتی نہ ذرہ برابر اور نہ اس سے کم وبیش۔ مگر یہ کہ وہ سب کچھ واضح کتاب(اور علم خدا کی لوح محفوظ) میں ثبت ہے۔ ۶۱",
        "آگاہ رہو کہ خدا کے اولیا(اور دوست) نہ ڈرتے ہیں اور نہ غمگین ہوتے ہیں۔ ۶۲ ",
        "وہی کہ جو ایمان لائے اور جنہوں نے (حکم خد اکی مخالفت سے) پرہیز کیا۔ ۶۳ ",
        "ان کے لئے دنیاوی زندگی میں اور آخرت میں خوشی (اور مسرت) ہے۔اللہ کے وعدوں کی خلاف ورزی نہیں ہو سکتی اور یہ عظیم کامیابی ہے۔ ۶۴ ",
        "ان کی گفتگو تجھے غمگین نہ کرے۔بے شک تمام عزت وقدرت خدا کے لئے ہے اور وہ سننے والا اور جاننے والا ہے۔ ۶۵ ",
        "آگاہ رہو کہ تمام لوگ جو آسمانوں میں اور زمین میں ہیں، اللہ کے لئے ہیں اور جوغیر کو اس کا شریک بناتے ہیں وہ دلیل ومنطق کی پیروی نہیں کرتے وہ صرف ظن اور گمان کی پیروی کرتے ہیں اور وہ صرف جھوٹ بولتے ہیں۔ ۶۶ ",
        "وہ (خدا)وہ ہے جس نے تمہارے لئے رات کو پیدا کیا تاکہ اس میں سکون حاصل کرو اور اس نے دن کو روشنی بخش قرار دیا۔ بے شک اس میں ان لوگوں کے لئے نشانیاں ہیں جو سننے والے کان رکھتے ہیں۔ ۶۷ ",
        "انہوں نے کہا ہے کہ اللہ نے اپنے لئے بیٹا چنا ہے(وہ ہر عیب، نقص اور احتیاج سے) منزہ ہے، وہ بے نیاز ہے جو کچھ آسمانوں اور زمین میں ہے اس کے لئے ہے۔ تمہارے پاس اس دعویٰ کی کوئی دلیل نہیں ہے۔ کیا اللہ کی طرف ایسی نسبت دیتے ہو جسے جانتے نہیں ہو؟ ۶۸ ",
        "کہہ دو کہ جو خدا پر جھوٹ باندھتے ہیں (وہ کبھی بھی)فلاح نہیں پائیں گے۔ ۶۹ ",
        "(زیادہ سے زیادہ) انہیں دنیا کا فائدہ ہوگا پھر ان کی بازگشت ہماری طرف ہے۔ اس کے بعد ان کے کفر کی وجہ سے انہیں عذاب شدید کا مزہ چکھائیں گے۔ ۷۰",
        "ان کے سامنے نوح کا قصہ پڑھوکہ جب اس نے اپنی قوم سے کہا: اے میری قوم ! اگرمیری حیثیت اور میرا آیات الٰہی کا یاددلانا تم پر گراں (اور ناقابل برداشت) ہے تو (جو کچھ تم سے ہو سکے کر لو) میں نے خدا پر توکل کیا ہے۔ اپنی فکر اور اپنے معبودوں کی قوت کو مجتمع کر لو اور کوئی چیز تم پر مخفی نہ ہوپھر میری زندگی کا خاتمہ کر دو (اور لمحہ بھر کے لئے) مجھے مہلت نہ دو (لیکن تم اس کی قدرت نہیں رکھتے)۔ ۷۱ ",
        "اور اگر تم میری دعوت قبول کرنے سے منہ موڑتے ہو تو (تم غلط کرتے ہو کیونکہ) میں تم سے کوئی مزدوری نہیں چاہتا۔ میرا اجر صرف خدا پر ہے اور میرے ذمہ ہے کہ میں مسلمانوں میں سے ہوں (جو خدا کے سامنے سرتسلیم خم کئے ہوئے ہیں )۔ ۷۲ ",
        "لیکن انہوں نے اس کی تکذیب کی اور ہم نے اسے اور اس کے ساتھ جو کشتی میں تھے انہیں نجات دی اور انہیں (کافروں کا)جا نشین قر ار دیا اور جن لوگوں نے ہماری آیات کی تکذیب کی تھی انہیں غرق کر دیا۔ پس دیکھو کہ جو ڈرائے گئے تھے۔ ان کا کیا انجام ہوا؟ ۷۳ ",
        "پھر ہم نے نوح کے بعد کچھ رسول ان کی قوم کی طرف بھیجے وہ واضح دلائل لے کران کے پاس گئے لیکن وہ اس چیز پر ایمان نہ لائے جس کی پہلے تکذیب کر چکے تھے۔ اس طرح ہم تجاوز کرنے والوں کے دلوں پر مہر لگا دیتے ہیں۔ ۷۴ ",
        "ان کے بعد ہم نے موسیٰ اور ہارون کو اپنی آیات دے کر فرعون اور اس کے آس پاس والوں کی طرف بھیجا لیکن انہوں نے تکبر کیا (اور حق قبول نہ کیا کیونکہ) وہ مجرم گروہ تھا۔ ۷۵ ",
        "اور جب ہماری طرف سے ان کے پاس حق آیا تو کہنے لگے یہ واضح جادو ہے۔ ۷۶ ",
        "(لیکن) موسیٰ نے کہا کیا اس حق کو تم جادوشمار کرتے ہو جو تمہاری طرف آیا ہے؟ کیا یہ جادو ہے؟ حالانکہ جادوگر تورست گار (اور کامیاب) نہیں ہوں گے۔ ۷۷ ",
        "وہ کہنے لگے کیا تو اس لئے آیا ہے کہ ہمیں اس سے پھیر دے جس پر ہمارے آباؤاجداد تھے اور تم دونوں روئے زمین کی بزرگی (اور حکومت) حاصل کر لو۔ ہم تم دونوں پر ایمان نہیں لائیں گے۔ ۷۸",
        "فرعون نے کہا: ہر آگاہ جادوگر (اورساحر) کو میرے پاس لے آؤ۔ ۷۹ ",
        "جس وقت جادوگر آئے تو موسیٰ نے ان سے کہا: تم (جادو کے اسباب میں سے) جو کچھ ڈال سکتے ہو ڈال دو۔ ۸۰ ",
        "جب انہوں نے(جادو کے اسباب) ڈالے تو موسیٰ نے کہا کہ جو کچھ تم لائے ہو وہ جادو ہے جسے خدا جلدی باطل کر دے گا۔ کیونکہ خدا فساد کرنے والوں کے عمل کی اصلاح نہیں کرتا۔ ۸۱ ",
        "اور حق کو وہ اپنے وعدے سے ثابت کر دکھاتا ہے اگرچہ مجرم ناپسند کرتے ہوں۔ ۸۲ ",
        "(شروع میں ) کوئی شخص موسیٰ پر ایمان نہ لا یامگر صرف اس کی قوم کی اولاد میں سے ایک گروہ۔(انہیں بھی) یہ خوف رہتا تھا کہ فرعون اور اس کے حواری انہیں (موسیٰ کے) دین سے منحرف نہ کردیں۔ فرعون زمین میں بالادستی اور طغیان کے لئے کوشاں تھا اور وہ زیادتی کرنے والوں میں سے تھا۔ ۸۳ ",
        "موسیٰ نے کہا: اے میری قوم! اگر تم خدا پر ایمان لائے ہو تو اس پر توکل کرو اگر اس کے فرمان کے سامنے سرتسلیم خم کرتے ہو۔ ۸۴ ",
        "انہوں نے کہا ہم صرف خدا پر بھروسہ رکھتے ہیں۔ پروردگار! ہمیں ظالم گروہ کے زیراثر قرار نہ دے۔ ۸۵ ",
        "اور ہمیں اپنی رحمت سے کافر گروہ (کے ہاتھ) سے نجات دے۔ ۸۶ ",
        "اور موسیٰ اور اس کے بھائی کو ہم نے وحی کی کہ اپنی قوم کے لئے سرزمین مصر میں گھروں کا انتخاب کرو اور اپنے گھروں کو ایک دوسرے کے آمنے سامنے (اور قریب) رکھو اور نماز قائم کرو اور مومنین کو بشارت دو (کہ آخر کار وہ کامیاب ہو جائیں گے)۔ ۸۷ ",
        "موسیٰ نے کہا: اے پروردگار! تو نے فرعون اور اس کے ساتھیوں کو دنیا کی زندگی میں زنیت اور (بھرپور) اموال دیئے ہیں اور اس کا نتیجہ یہ ہوا ہے کہ وہ (تیرے بندوں کو) تیری راہ سے گمراہ کرتے ہیں۔ پروردگار! ان کے اموال نابود کر دے اور ان کے دلوں کو سخت کر دے کیونکہ جب تک دردناک عذاب نہ دیکھیں گے ایمان نہ لائیں گے۔ ۸۸",
        "فرمایا: ہم دونوں کی دعا قبول ہو گئی ہے۔ تم استقامت دکھاؤ اور ان لوگوں کے طور طریقے کی پیروی نہ کرو جو نہیں جاہل ہیں۔ ۸۹ ",
        "ہم نے بنی اسرائیل کو (نیل کے عظیم) دریا سے گزارا اور فرعون اور اس کا لشکر ظلم وتجاوز کرتے ہوئے ان کے پیچھے گیا۔ جب وہ غرقاب ہونے لگا تو اس نے کہا میں ایمان لایا کہ اس کے علاوہ کوئی معبود نہیں کہ جس پر بنی اسرائیل ایمان لائے ہیں اور میں مسلمین میں سے ہوں۔ ۹۰ ",
        "(لیکن اسے کہا گیا) اب ؟ حالانکہ پہلے تونے نافرمانی کی اور تو مفسدین میں سے تھا۔ ۹۱ ",
        "لیکن آج ہم تیرے بدن کو(پانی سے) بچا لیں گے تاکہ تو آنے والوں کے لئے عبرت بن جائے اور بہت سے لوگ ہماری آیات سے غافل ہیں۔ ۹۲ ",
        "ہم نے بنی اسرائیل کو صدق(اور سچائی) کی منزل میں جگہ دی اورا نہیں پاکیزہ رزق میں سے عطا کیا (لیکن وہ نزاع واختلاف میں پڑ گئے) اور انہوں نے اختلاف نہ کیا مگر اس کے بعد کہ علم وآگہی حاصل کر چکے تھے۔ تیرا پروردگار قیامت کے روز اس چیز کافیصلہ کرے گا جس کے بارے میں وہ اختلاف کرتے تھے۔ ۹۳ ",
        "جو کچھ ہم نے تجھ پر نازل کیا ہے اگر اس میں تجھے شک وشبہ ہے تو ان سے جو تجھ سے پہلے آسمانی کتب پڑھتے ہیں سوال کرو(جان لو) قطعی طور پر ’’حق‘‘ تیرے پروردگار کی طرف سے تجھ تک پہنچا ہے لہٰذا شک کرنے والوں میں سے ہرگز نہ ہو جا۔ ۹۴ ",
        "اور ان میں سے نہ ہو جا جنہوں نے آیات خدا کی تکذیب کی ہے ورنہ نقصان اٹھانے والوں میں سے ہو جائے گا۔ ۹۵ ",
        "(اور جان لو کہ) جن پر حکم ثابت ہو چکا ہے وہ ایمان نہیں لائیں گے۔ ۹۶ ",
        "اگرچہ(اﷲ) کی تمام آیات (اور اس کی نشانیاں ) ان تک پہنچ جائیں، یہاں تک کہ وہ دردناک عذاب کو دیکھ لیں۔ ۹۷",
        "تمام آبادیاں اور شہر کیوں ایمان نہیں لائے کہ (جن کا ایمان برمحل ہو اور) ان کی حالت کے لئے مفید ہو مگر یونس کی قوم کہ جب وہ ایمان لائی تو ان کی زندگی سے ہم نے رسوا کن دنیاوی عذاب برطرف کردیااور ہم نے مدت معین(زندگی کے اختتام اور ان کی اجل) تک انہیں بہرہ مند کیا۔ ۹۸ ",
        "اوراگر تیرا پروردگار چاہتا تو روئے زمین کے تمام رہنے والے (جبری طور پر) ایمان لے آتے۔ کیا تو مجبور کرنا چاہتا ہے کہ وہ ایمان لے آئیں (جبری ایمان کا کیا فائدہ ہے)۔ ۹۹ ",
        "(لیکن) کوئی شخص خدا کے حکم (اس کی توفیق، مدد اور ہدایت) کے بغیر ایمان نہیں لا سکتا اور (کفروگناہ کی) ناپاکی وہ ان کے لئے قرار دیتا ہے جو عقل سے کام نہیں لیتے۔ ۱۰۰ ",
        "کہہ دو: دیکھو! ان (خدا کی آیات اور توحید کی نشانیوں ) کو جو آسمانوں میں ہیں اور زمین میں ہیں لیکن یہ نشانیاں اور تنبیہیں ان لوگوں کے لئے مفید نہیں ہوں گی جو ایمان نہیں لائے۔ ۱۰۱ ",
        "کیا یہ گذشتہ لوگوں کے سے دنوں (ویسی بلاؤں، مصیبتوں اور سزاؤں ) کا انتظار کرتے ہیں، کہہ دو: تم انتظار کرو میں بھی تمہارے ساتھ انتظار کروں گا۔ ۱۰۲ ",
        "پھر(نزول بلا اور سزا وعذاب کے وقت) ہم اپنے رسولوں کو اور ان پر ایمان لانے والوں کو نجات دیتے تھے اور اس طرح ہم پر حق ہے کہ (تجھ پر) ایمان لانے والوں کو نجات بخشیں۔ ۱۰۳ ",
        "(اے رسول)کہہ دو ! اے لوگو! اگر میرے دین اور عقیدے کے بارے میں تمہیں شک ہے تو میں ان کی پرستش نہیں کرتا کہ خدا کے سوا جن کی تم پرستش کرتے ہو، میں صرف خدا کی عبادت کرتا ہوں کہ جو تمہیں موت دے گا اور مجھے حکم دیا گیا ہے کہ میں مومنین میں سے ہوں۔ ۱۰۴ ",
        "اور (مجھے حکم دیا گیا ہے کہ)اپنا رخ اس دین کی طرف کر کروں جو ہر قسم کے شرک سے خالی ہے اور (مجھے حکم ہے کہ)مشرکین میں سے نہ ہونا۔ ۱۰۵ ",
        "اور سوائے اللہ کے کسی چیز کو نہ پکار کہ جو نہ نفع دے سکتی ہے اور نہ نقصان۔ اگر ایسا کروگے تو ظالموں میں سے ہو جاؤ گے۔ ۱۰۶",
        "اور اگر اللہ (امتحان کے لئے یا گناہ کی سزا کے طور پر) تجھے کوئی نقصان پہنچائے تو اس کے علاوہ کوئی اسے برطرف نہیں کر سکتا اور گروہ تیرے لئے بھلائی کا اردہ کرے تو کوئی بھی اس کے فضل کو نہیں روک سکتا اپنے بندوں میں سے جسے چاہے اسے نوازتا ہے اور وہ بخشنے والا اوررحم کرنے والا ہے۔ ۱۰۷ ",
        "کہہ دو! اے لوگو! تمہارے پروردگار کی طرف سے حق تمہاری جانب آیا ہے(اس کے زیرسایہ) ہدایت یافتہ اپنے لئے ہدایت پاتا ہے اور جو شخص گمراہ ہو جائے تو وہ اپنے نقصان میں گمراہ ہوتا ہے اور میں تم پر (مجبور کرنے لئے) مامور نہیں ہوں۔ ۱۰۸ ",
        "اور جو کچھ تم پروحی ہوئی ہے اس کی پیروی کرو اور صبر کروتاکہ خدا (کامیابی کا)حکم صادر کرے اور وہ بہترین حکم کرنے والا ہے۔ ۱۰۹"
    ],
    [
        "یہ کتاب ہے جس کی آیات مستحکم کی گئی ہیں پھر ان کی تشریح وتفصیل بیان کی گئی ہے، حکیم وآگاہ خدا کی طرف سے (یہ نازل ہوئی ہے)۔ ۱ ",
        "(میری دعوت یہ ہے) خدا کے سوا کسی کی عبادت نہ کرو میں اس کی طرف سے تمہیں ڈرانے والا ہوں اور خوش خبری دینے والا ہوں۔ ۲ ",
        "اور یہ کہ اپنے پروردگار کی بخشش طلب کرو پھر اس کی طرف پلٹو تاکہ وہ اچھے طریقے سے تمہیں مدت معین تک (اس جہان کی نعمتوں سے) بہرہ مند کرے اور ہر صاحب فضیلت کو اس کی فضیلت کے مطابق عطا کرے اور اگر(اس فرمان سے) تم نے منہ موڑا تو مجھے تمہارے لئے بہت برے دن کے عذاب کا خوف ہے۔ ۳ ",
        "(جان لو) تمہاری بازگشت اﷲ کی طرف ہے اور وہ ہر چیز پرقادر ہے۔ ۴ ",
        "آگاہ ہو کہ جب وہ (اپنے سروں اور)سینوں کو ایک دوسرے کے قریب کرتے ہیں تاکہ اپنے آپ کو (اور اپنی باتوں کو) اس (پیغمبر) سے پوشیدہ رکھیں، آگاہ رہو کہ جب وہ اپنے لباس کو اپنے اوپر لپیٹ لیتے ہیں اور اپنے آپ کو اس میں چھپالیتے ہیں (خدا) ان کے ظاہر اور باطن سے باخبرہے کیوں کہ وہ سینوں کے اندر کے رازوں سے آگاہ ہے۔ ۵",
        "اور زمین میں حرکت کرنے والی کوئی چیز نہیں مگریہ کہ اس کی روزی خدا کے ذمہ ہے اور وہ اس کی جائے قیام اور نقل وحرکت کے مقام کو جانتا ہے یہ سب کچھ واضح کتاب (علم خدا کی لوح محفوظ) میں ثبت شدہ ہے۔ ۶ ",
        "وہ ایسی ذات ہے جس نے آ سمان اور زمین چھ دنوں (چھ ادوار) میں خلق کئے اور اس کا عرش (قدرت) پانی پر ہے (اور یہ اس لئے پیدا کیا) تاکہ تمہاری آزمائش کرے کہ تم میں سے کس کا عمل بہتر ہے اور اگر تم کہو کہ تم موت کے بعد دوبارہ زندہ کیے جاؤ گے (اور قبروں سے اٹھو گے)تو یقیناً کافر کہیں گے کہ یہ کھلاجادو ہے۔ ۷ ",
        "اور اگرعذاب کو ایک محدود مدت کے لئے ٹال دیں (تو بطور استہزا) کہتے ہیں کہ اس میں کون سی رکاوٹ ہے؟ آگاہ رہو جس دن اس کی طرف سے عذاب آئے گا تو کوئی چیز اس کے آگے رکاوٹ نہیں بنے گی اور جس کا وہ مذاق اڑاتے تھے وہی انہیں دامن گیر ہو جائے گا۔ ۸ ",
        "اور اگر انسان کو ہم نعمت کا مزہ چکھانے کے بعد وہ (نعمت) اس سے واپس لے لیں تو بہت ہی ناشکرا اور ناامید ہو جاتا ہے۔ ۹ ",
        "اور اگر شدت ناراحتی کے بعد اس تک نعمتیں پہنچائیں تو کہتا ہے کہ مشکلات مجھ سے برطرف ہو گئی ہیں جو دوبارہ نہیں آئیں گی اور خوشی، غفلت اورفخر میں مستغرق ہو جاتا ہے۔ ۱۰ ",
        "مگر وہ لوگ جنہوں نے (سچے ایمان کے سائے میں ) صبرواستقامت دکھائی اور عمل صالح انجام دیئے ہیں، ان کے لئے مغفرت اور بہت بڑا اجر ہے۔ ۱۱ ",
        "شاید بعض آیات کی تبلیغ کو جن کی تجھ پر وحی ہوئی ہے تو تاخیر میں ڈال دیتا ہے اور تیرا دل اس بنا پر تنگ (اور ناراحت) ہوتا ہے کہ وہ کہتے ہیں کہ کیوں اس پر خزانہ نازل نہیں ہوتا یا کیوں فرشتہ اس کے ہمراہ نہیں آیا(تبلیغ کرو اور پریشان نہ ہو کیونکہ) تم صرف ڈرانے والے (اور خدائی خطرات سے آگاہ کرنے والے) ہو اور خدا ہر چیز کا نگہبان ودیکھنے والا ہے۔ ۱۲",
        "بلکہ وہ کہتے ہیں یہ (قرآن کی) جھوٹی نسبت (خدا کی طرف) دیتا ہے۔ ان سے کہہ دو اگر سچ کہتے ہوتو تم بھی ان جیسی چھوٹی بڑی ہی دس سورتیں لے آؤ اور (بجز خدا) اپنی حسب استطاعت (اس کام کے لئے) تمام لوگوں کو دعوت دو۔ ۱۳ ",
        "اور اگر وہ تمہاری دعوت قبول نہ کریں تو جان لو کہ (یہ کلام) علم الٰہی کے ساتھ نازل ہوا ہے اور اس کے سوا کوئی معبود نہیں۔ کیا ان حالات میں سرتسلیم خم کرو گے؟ ۱۴ ",
        "جو لوگ دنیا اور اس کی زینت کو چاہتے ہیں ہم ان کے اعمال انہیں بے کم وکاست اسی جہان میں دے دیں گے۔ ۱۵ ",
        "(لیکن) آخرت میں (جہنم کی) آگ کے سوا ان کا (کچھ حصہ) نہیں ہو گا اور جو کچھ انہوں نے دنیا میں (مادی مقاصد اور غیر خدا کے لئے) انجام دیا ہے وہ برباد ہوگا اور ان کے اعمال باطل ہو جائیں گے۔ ۱۶ ",
        "کیا وہ شخص جو اپنے پروردگار کی طرف سے واضح دلیل رکھتا ہے اس کے پیچھے اس کی طرف سے شاہد ہے اور اس سے پہلے موسیٰ کی کتاب کہ جو پیشوا اور رحمت تھی(اس پرگواہی دیتی ہے، اس شخص کی طرح ہے جو ایسا نہ ہو)۔ وہ (حق طلب اور حقیقت کے متلاشی) اس پر (جو یہ خصوصیات رکھتا ہے) ایمان لاتے ہیں اور مختلف گروہوں میں سے جو شخص اس کا منکر ہو آگ اس کی وعدہ گاہ ہے۔ لہٰذا اس میں شک نہ کرو کہ وہ تیرے پروردگار کی طرف سے حق ہے لیکن اکثر لوگ ایمان نہیں لاتے۔ ۱۷ ",
        "ان لوگوں سے بڑھ کر کون ظالم ہے جو خدا پر افتراء باندھتے ہیں وہ (روز قیامت) اپنے پروردگار کے سامنے پیش ہوں گے اور شاہد(انبیاء اور فرشتے) کہیں گے کہ یہ وہی لوگ ہیں جنہوں نے اپنے پروردگار پر جھوٹ باندھا تھا۔خدا کی لعنت ہو ظالموں پر۔ ۱۸ ",
        "وہی جو لوگوں کو راہ خدا سے روکتے تھے اور راہ حق میں کجی دکھانا چاہتے تھے اور آخرت پر ایمان نہیں رکھتے تھے۔ ۱۹",
        "وہ زمین میں کچھ بھی فرار کی طاقت نہیں رکھتے اور خدا کے سوا وہ کوئی دوست اور سرپرست نہیں پائیں گے ان کے لئے کئی گنا عذاب الٰہی ہو گا (کیونکہ وہ) کبھی بھی (حق بات) سننے کی طاقت نہیں رکھتے تھے اور (حقائق کو) نہیں دیکھتے تھے۔ ۲۰ ",
        "وہ ایسے لوگ ہیں جو اپنا سرمایۂ ہستی گنوا بیٹھے ہیں اور تمام جھوٹے معبود ان کی نظر سے کھو گئے ہیں۔ ۲۱ ",
        "(اسی بنا پر) یقیناً وہ آخرت میں سب سے زیادہ زیاں کار ہیں۔ ۲۲ ",
        "وہ لوگ جو ایمان لائے اور نیک اعمال بجالائے اور جو خدا کے سامنے خاضع اورتسلیم تھے اصحاب جنت ہیں اور وہ اس میں ہمیشہ ہمیشہ رہیں گے۔ ۲۳ ",
        "ان دو گروہوں (منکرین اور مومنین) کی حالت ’’اندھوں اوربہروں ‘‘ اور ’’دیکھنے اور سننے والوں ‘‘ کی سی ہے۔ کیا یہ دونوں گروہ ایک جیسے ہو سکتے ہیں ؟ کیا تم فکر نہیں کرتے ہو؟ ۲۴ ",
        "ہم نے نوح کو ان کی قوم کی طرف بھیجا (پہلی مرتبہ اس نے ان سے کہا) میں تمہارے لئے واضح ڈرانے والا ہوں۔ ۲۵ ",
        "(میری دعوت یہ ہے کہ) سوائے خدا کے کسی کی عبادت نہ کروکہ میں تم پر دردناک دن والے عذاب سے ڈرتاہوں۔ ۲۶ ",
        "اس کی قوم کے کافرسرداروں نے(جواب میں ) کہا: ہم تو تجھے صرف اپنے جیسا بشر پاتے ہیں اور وہ لوگ جنہوں نے تیری پیروی کی ہے انہیں ہم سوائے سادہ لوح پست لوگوں کے نہیں پاتے اور تمہارے لئے کوئی فضیلت اپنی نسبت نہیں دیکھتے بلکہ تمہیں جھوٹا خیال کرتے ہیں۔ ۲۷ ",
        "(نوح نے) کہا: میں اپنے پروردگار کی طرف سے واضح دلیل رکھتا ہوں اور اس نے اپنی طرف سے مجھے رحمت عطا کی (ہو) جو تم پر مخفی ہو(پھربھی تم میری رسالت کا انکار کرو گے) کیا میں تمہیں واضح امر قبول کرنے پر مجبور کر سکتا ہوں جبکہ تم آمادہ نہیں ہو؟ ۲۸",
        "اے قوم! میں اس دعوت کے بدلے تم سے کچھ نہیں چاہتا میرا اجر صرف اﷲ پر ہے اور میں ان لوگوں کو جو ایمان لائے ہیں (تمہاری وجہ سے) دھتکارتا نہیں ہوں کیونکہ وہ اپنے پروردگار کی ملاقات کریں گے۔ لیکن تمہیں میں دیکھ رہا ہوں کہ تم جاہل ہو۔ ۲۹ ",
        "اے قوم! اگر میں انہیں دھتکار دوں تو خدا (کے عذاب) کے مقابلے میں کون میری مدد کرے گا؟ کیا تم سوچتے نہیں ہو؟ ۳۰ ",
        "میں تمہیں کبھی نہیں کہوں گا کہ خدائی خزانے میرے پاس ہیں۔ نہ میں کہتا ہوں کہ میں غیب کا علم رکھتا ہوں، نہ یہ کہتا ہوں کہ میں فرشتہ ہوں اور میں یہ بھی نہیں کہتا کہ وہ لوگ جو تمہاری نگاہ میں ذلیل وخوار نظر آتے ہیں خدا انہیں خیر نہیں دے گا۔ خدا ان کے دلوں سے زیادہ آگاہ ہے(میں اگر اس کے باوجود انہیں دور کر دوں ) تو اس صورت میں میں ظالموں سے ہوں گا۔ ۳۱ ",
        "انہوں نے کہا: اے نوح! تو نے ہم سے بہت بحث وتکرار کی اوربڑی باتیں کیں اب (بس کرو) اگر سچ کہتے ہوتو جس (عذاب الٰہی) کا ہم سے وعدہ کرتے ہو اسے لے آؤ۔ ۳۲ ",
        "(نوح نے جواباً) کہا: اگر خدا نے ارادہ کر لیا تو لے آئے گا پھر تم میں فرار کی طاقت نہ ہو گی۔ ۳۳ ",
        "(لیکن کیا فائدہ کہ) جب خدا چاہے تمہیں (تمہارے گناہوں کی وجہ سے) گمراہ کر دے اور میں تمہیں نصیحت کروں تو پھر میری نصیحت تمہیں کوئی فائدہ نہ دے گی۔ وہ تمہارا پروردگار ہے اس کی طرف تم لوٹ کر جاؤ گے۔ ۳۴ ",
        "(مشرکین) کہتے ہیں : وہ (محمدؐ) خدا کی طرف ان باتوں کو غلط نسبت دیتا ہے۔ کہہ دو: اگر میں نے انہیں اپنی طرف سے گھڑا ہے اور اس کی طرف نسبت دیتا ہوں تو اس کا گناہ میرے ذمہ ہے لیکن میں تمہارے گناہوں سے بیزار ہوں۔ ۳۵ ",
        "نوح کو وحی ہوئی کہ سوائے ان لوگوں کے کہ جو (اب تک) ایمان لا چکے ہیں اب تمہاری قوم میں سے کوئی ایمان نہیں لائے گالہٰذا جو کام وہ کرتے ہیں ان سے غمگین نہ ہو۔ ۳۶ ",
        "اور (اب) ہمارے سامنے اور ہماری وحی کے مطابق کشتی بناؤ اور ان کے بارے میں شفاعت نہ کرو جنہوں نے ظلم کیا کیونکہ وہ غرق ہو کر رہیں گے۔ ۳۷",
        "وہ کشتی بنانے میں مشغول تھا اور جب اس کی قوم کے بڑوں میں سے کوئی گروہ اس کے قریب سے گزرتا تو اس کا مذاق اڑاتا(لیکن نوح نے) کہا: اگر(آج) ہمارا مذاق اڑاتے ہو تو ہم بھی (جلد ہی) تمہارا اسی طرح مذاق اڑائیں گے۔ ۳۸ ",
        "عنقریب تم جان لو گے کہ کس کے پاس خوا رکرنے والا عذاب آتا ہے اور ہمیشہ کی سزا اسے ملتی ہے۔ ۳۹ ",
        "(یہ کیفیت اسی طرح جاری تھی) یہاں تک کہ ہمارا فرمان آپہنچا اور تنور جوش مارنے لگا۔ ہم نے (نوح سے) کہا: جانوروں کے ہر جفت (نراور مادہ) میں سے ایک جوڑا اس (کشتی) میں اٹھا لو۔ اسی طرح اپنے اہل کومگر وہ کہ جن کے ہلاک ہونے کا پہلے سے وعدہ کیا جا چکا ہے(نوح کی بیوی اور ایک بیٹا)اور اسی طرح مومنین کو لیکن مختصر سے گروہ کے سوا اس پر کوئی ایمان نہیں لایا تھا۔ ۴۰ ",
        "اس نے کہا: اﷲ کا نام لے کر اس میں سوار ہو جاؤ اور اس کے چلتے اور ٹھہرتے وقت اسے یاد کرو کہ میرا پروردگار بخشنے والا اور مہربان ہے۔ ۴۱ ",
        "اور وہ انہیں پہاڑ جیسی موجوں میں سے گزارتا تھا۔(اس وقت) نوح نے اپنے بیٹے کو جو ایک طرف کھڑا تھا پکارا: اے میرے بیٹے! ہمارے ساتھ سوار ہو جا اور کافروں کے ساتھ نہ رہ۔ ۴۲ ",
        "اس نے کہا: میں پہاڑ کا سہارا لے لوں گاتاکہ پانی سے محفوظ رہوں۔ (نوح نے)کہا: فرمان خدا کے سامنے آج کوئی بچانے والا نہیں مگر وہی (بچ سکتا ہے) جس پر وہ رحم کرے۔ اس وقت ایک موج ان دونوں کے درمیان حائل ہوئی اور وہ غرق ہونے والوں میں سے قرار پایا۔ ۴۳ ",
        "اور کہا گیا: اے زمین ! اپنا پانی نگل جا اور اے آسمان رک جا اور پانی نیچے چلا گیا اور معاملہ ختم ہو گیا اور وہ (کشتی) جودی (پہاڑ کے دامن) میں ٹھہر گئی اور(اس وقت) کہا گیا: ظالم قوم کے لئے (خدا کی رحمت سے) دوری ہے۔ ۴۴ ",
        "نوح نے اپنے پروردگار سے عرض کیا: پروردگارا! میرا بیٹا میرے خاندان میں سے ہے اور تیرا وعدہ (میرے خاندان کی نجات کے بارے میں ) حق ہے اور تو تمام حکم کرنے والوں سے برتر ہے۔ ۴۵",
        "فرمایا: اے نوح! وہ تیرے اہل سے نہیں ہے۔ وہ غیر صالح عمل ہے لہٰذا جس سے تو آگاہ نہیں وہ سوال مجھ سے نہ کر۔ میں تجھے نصیحت کرتا ہوں تاکہ تو جاہلوں میں سے نہ ہو۔ ۴۶ ",
        "عرض کیا: پروردگارا! میں تجھ سے پناہ مانگتا ہوں کہ تجھ سے ایسی چیز کا سوال کروں کہ جس سے میں آگاہی نہیں رکھتا اور اگر تو مجھے نہ بخشے اور مجھ پر رحم نہ کرے تو میں زیاں کاروں میں سے ہو جاؤں گا۔ ۴۷ ",
        "(نوح سے کہا گیا): اے نوح! سلامتی اور برکت کے ساتھ جو تجھ پر اور تیرے ساتھ موجود تمام امتوں پر ہے اتر آؤ کچھ ایسی امتیں ہیں جنہیں ہم اپنی نعمتوں سے سرفراز کریں گے اس کے بعد انہیں ہماری طرف سے دردناک عذاب پہنچے گا۔ ۴۸ ",
        "یہ غیب کی خبریں ہیں جن کی (اے پیغمبر) ہم تجھ پر وحی کرتے ہیں اور انہیں اس سے پہلے نہ تم جانتے تھے اور نہ تمہاری قوم لہٰذا صبرواستقامت سے کام لو کیونکہ کامیابی پرہیزگاروں کے لئے ہے۔ ۴۹ ",
        "(ہم نے قوم) عاد کی طرف ان کے بھائی ہود کو بھیجا۔ (اس نے ان سے) کہا: اے میری قوم! اﷲ کی پرستش کرو کیونکہ اس کے علاوہ کوئی معبود نہیں تم (خد پر)صرف تہمت لگاتے ہو۔ ۵۰ ",
        "اے میری قوم! میں تم سے کوئی اجرت نہیں چاہتا میری اجرت اس کے ذمہ ہے جس نے مجھے پیدا کیا ہے۔ کیا سمجھتے نہیں ہو؟ ۵۱ ",
        "اور اے میری قوم! اپنے پروردگار سے بخشش طلب کرو پھر اس کی طرف رجوع کرو تاکہ وہ آسمان سے (بارش) پیہم تمہاری طرف بھیجے اور تمہاری قوت میں مزید قوت کا اضافہ کرے اور(حق سے) منہ نہ پھیرو اور گناہ نہ کرو۔ ۵۲ ",
        "انہوں نے کہا: اے ہود! تو ہمارے لئے کوئی دلیل نہیں لایا۔ ہم اپنے خداؤں کو تیری بات پر نہیں چھوڑتے اور ہم (بالکل) تجھ پر ایمان نہیں لائیں گے۔ ۵۳",
        "ہم (تیرے بارے میں ) صرف یہ کہتے ہیں کہ ہمارے بعض خدا ؤں نے تجھے نقصان پہنچایا ہے (اور تیری عقل چھین لی ہے)۔ (ہود نے) کہا: میں خدا کو گواہ بناتا ہوں اور تم بھی گواہ رہو کہ جنہیں تم (خدا کا) شریک قرار دیتے ہو میں ان سے بیزار ہوں۔ ۵۴",
        "وہ جو اس (خدا) کے علاوہ ہیں (کہ جنہیں تم پوجتے ہو) اب جبکہ ایسا ہے تو تم سب مل کر میرے خلاف سازش کرو اور مجھے (لمحہ بھر کی بھی)مہلت نہ دو۔ ۵۵",
        "(کیونکہ) میں نے اﷲ پر توکل کر لیا ہے جو میرا اور تمہارا پروردگار ہے کوئی چلنے پھرنے والا ایسا نہیں جس پر وہ تسلط نہیں رکھتا(لیکن ایسا تسلط جو عدالت پر مبنی ہے کیونکہ) میرا پروردگار صراط مستقیم پر ہے۔ ۵۶",
        "اور اگر تم منہ موڑ لو تو جو پیغام میرے ذمہ تھا وہ میں نے تم تک پہنچا دیا ہے اور خدا دوسرے گروہ کو تمہارا جانشین کر دے گا اور تم اسے ذرہ بھر نقصان بھی نہیں پہنچا سکتے۔ میرا پروردگار ہر چیز کا محافظ اور نگہبان ہے۔ ۵۷",
        "اور جس وقت ہمارا فرمان آ پہنچا تو ہود اور جو اس کے ساتھ ایمان لائے تھے انہیں اپنی رحمت سے ہم نے نجات دی اور عذاب شدیدسے انہیں بچا لیا۔ ۵۸",
        "اور یہ قوم عاد ہی تھی کہ جنہوں نے اپنے پروردگار کی آیات کا انکارکیا اور اس کے رسولوں کی نافرمانی کی اور ہر ستمگر حق کے دشمن کے حکم کی پیروی کی۔ ۵۹",
        "اس جہان میں ان کے پیچھے لعنت (اور رسوائی رہی) اور قیامت میں (کہاجائے گا کہ) جان لو کہ عاد نے اپنے پروردگار سے کفروانکار کیا، دور ہو عاد قوم ہود(خدا کی رحمت اور خیروسعادت سے) ۶۰",
        " اور (قوم) ثمود کی طرف ان کے بھائی صالح کو بھیجا۔ اس نے کہا: اے میری قوم ! اﷲ کی پرستش کرو کہ جس کے علاوہ تمہارا کوئی معبود نہیں۔ وہی ہے جس نے تمہیں زمین سے پیدا کیا اور اس کی آبادکاری تمہارے سپرد کی۔ اسے بخشش طلب کرو، پھر اس کی طرف توبہ کرو اور رجوع کرو کہ میرا پروردگار (اپنے بندوں کے) نزدیک اور (ان کے تقاضوں کو) قبول کرنے والا ہے۔ ۶۱",
        "انہوں نے کہا: اے صالح ! اس سے پہلے تو ہماری امید کا سرمایہ تھا۔ کیا تو ہمیں ان کی پرستش سے روکتا ہے جن کی ہمارے آباؤاجداد پرستش کرتے تھے اور ہمیں اس چیز کے بارے میں شک ہے جس کی طرف تو دعوت دیتا ہے۔ ۶۲",
        "اس نے کہا: اے میری قوم! بھلا دیکھو تواگر میں اپنے پروردگار کی طرف سے واضح دلیل رکھتا ہوں اور اس نے مجھے اپنی رحمت (نبوت) عطا کی ہے(پھر بھی) اگر میں اس کی نافرمانی کروں تو اس کے مقابلہ میں کون میری مدد کر سکتا ہے؟لہٰذا تمہاری باتیں سوائے تمہاری زیاں کار ہونے کے میرے لئے اور کوئی اضافہ نہیں کرتیں۔ ۶۳ ",
        "اے میری قوم! یہ اللہ کی اونٹنی ہے جو تمہارے لئے دلیل اور نشانی ہے۔ اسے چھوڑ دو کہ خدا کی زمین میں چرنے میں مشغول رہے اور اسے کوئی تکلیف نہ پہنچاؤ ورنہ تمہیں بہت جلد خدا کا عذاب گھیر لے گا۔ ۶۴ ",
        "(لیکن) انہوں نے اس کی کونچیں کاٹ دیں اور اس نے ان سے کہا (تمہاری مہلت کاوقت ختم ہو گیا ہے) تین دن تک اپنے گھروں میں فائدہ اٹھا لو (اس کے بعد خدائی عذاب آجائے گا) یہ ایسا وعدہ ہے کہ جس میں جھوٹ نہیں ہو گا۔ ۶۵ ",
        "جب(اس قوم کی سزا کے بارے میں ) ہمار احکم آ پہنچا تو صالح اور اس پر ایمان لانے والوں کو ہم نے اپنی رحمت کے ذریعے اس دن کی رسوائی سے نجات بخشی کیونکہ تیرا پروردگار قوی اور ناقابل شکست ہے۔ ۶۶ ",
        "اور جن لوگوں نے ظلم کیا تھا انہیں (آسمانی) چنگھاڑ نے آلیا اور وہ اپنے ہی گھروں میں منہ کے بل گر کر مر گئے۔ ۶۷ ",
        "اس طرح سے کہ گویا وہ ان گھروں کے باسی ہی نہ تھے۔ جان لو کہ قوم ثمود نے اپنے پروردگار کا انکار کیا تھا۔ دور ہو قوم ثمود(رحمت پروردگار سے)۔ ۶۸ ",
        "ہمارے بھیجے ہوئے (فرشتے) بشارت لے کر ابراہیم کے پاس آئے۔ کہا: سلام (اس نے بھی) کہا: سلام اور زیادہ دیر نہ لگی کہ (ان کے لئے) بھنا ہوا گوسالہ لے آیا۔ ۶۹ ",
        "(لیکن) جب اس نے دیکھا کہ ان کے ہاتھ اس کی طرف نہیں بڑھتے (اور وہ اسے نہیں کھاتے) تو انہیں ناپسند کیا اور دل میں احساس خوف کیا(مگر) انہوں نے اس سے (جلد ہی) کہا: ڈرو نہیں ہم قوم لوط کی طرف بھیجے گئے ہیں۔ ۷۰ ",
        "اور اس کی بیوی کھڑ",
        "اس نے کہا: وائے ہو مجھ پر، کیا میں بچہ جنوں گی جبکہ میں بوڑھی عورت ہوں اور میرا یہ شوہر بھی بوڑھا ہے، یہ تو واقعاً عجیب بات ہے۔ ۷۲ ",
        "انہوں نے کہا کیا حکم خدا پر تعجب کرتی ہو؟ یہ خدا کی رحمت اور اس کی برکتیں ہیں تم اہل بیت پر کیونکہ خدا حمید اور مجید ہے۔ ۷۳ ",
        "جب ابراہیم کا خوف جاتا رہا اور اسے بشارت مل گئی تو ہمارے(فرشتوں کے) ساتھ قوم لوط کے بارے میں جھگڑنے لگا۔ ۷۴ ",
        "کیونکہ ابراہیم بردبار، ہمدرد اور (خدا کی طرف)بازگشت کرنے والا تھا۔ ۷۵ ",
        "(انہوں نے کہا)اے ابراہیم! اس سے صرف نظر کر لے کہ تیرے پروردگار کا فرمان آپہنچا اور (خدا کا) عذاب قطعی طور پر ان پر آئے گا اور وہ پلٹ نہیں سکتا۔ ۷۶ ",
        "جب ہمارے رسول لوط کے پاس آئے تو وہ ان کے آنے سے ناراحت ہوا اور اس کا دل پریشان ہوا اور (اس نے) کہا کہ آج کا دن سخت ہے۔ ۷۷ ",
        "اور اس کی قوم جلدی سے اس کے پاس آئی اور وہ پہلے سے برے کام انجام دیتی تھی۔ اس نے کہا: اے میری قوم ! یہ میری بیٹیاں ہیں جو تمہارے لئے زیادہ پاکیزہ ہیں (ان سے ازدواج کرو اور برے اعمال چھوڑ دو) خدا سے ڈرو اور مجھے میرے مہمانوں کے بارے میں رسوا نہ کرو۔ کیا تمہارے درمیان کوئی مرد رشید نہیں ہے؟ ۷۸ ",
        "وہ کہنے لگے: تو جانتا ہے کہ ہم تیری بیٹیوں کے لئے حق (اور میلان) نہیں رکھتے اور تو اچھی طرح جانتا ہے کہ ہم کیا چاہتے ہیں۔ ۷۹ ",
        "کہا (افسوس) اے کاش ! میں تمہارے مقابلے میں طاقت رکھتا یا کوئی محکم سہارا اور مددگار مجھے میسر ہوتا۔ ۸۰ ",
        "انہوں نے کہا: اے لوط ! ہم تیرے پروردگار کے رسول ہیں، وہ ہرگز تجھ پر دسترس حاصل نہیں کر سکیں گے۔ وسط شب اپنے خاندان کے ساتھ (اس شہرسے) چلا جا اور تم میں سے کوئی بھی اپنی پشت کی طرف نگاہ نہ کرے۔ مگر تیری بیوی کہ وہ اسی بلا میں گرفتار ہو گی کہ جس میں وہ لوگ گرفتار ہوں گے۔ ان کی وعدہ گاہ صبح ہے۔ کیا صبح نزدیک نہیں ہے۔ ۸۱",
        "جب ہمارا فرمان آ پہنچا تو اس(شہراور علاقے)کو ہم نے تہ وبالا کر دیا اور ان پر ہم نے مٹیالے پتھروں کی بارش کی۔ ۸۲ ",
        "(وہ پتھر کہ) جو تیرے پروردگار کے ہاں مخصوص تھے اور ایسا ہونا ستمگروں کے لئے بعید نہیں ہے۔ ۸۳ ",
        "اور ہم نے مدین کی طرف ان کے بھائی شعیب کو بھیجا۔ اس نے کہا: اے میری قوم! اﷲ کی عبادت کرو۔ اس کے علاوہ تمہارا کوئی معبود نہیں ہے اور پیمانہ اور وزن کم نہ کرو(کم فروشی نہ کرو) میں تمہارا خیرخواہ ہوں اور میں تمہارے لئے محیط ہو جانے والے عذاب سے ڈرتا ہوں۔ ۸۴ ",
        "اے میری قوم! پیمانہ اور وزن عدالت سے پورا کرو اور لوگوں کی اشیاء (اجناس) پر عیب نہ رکھو اور ان کے حق میں کمی نہ کرو اور زمین میں فساد نہ کرو۔ ۸۵ ",
        "خدا نے تمہارے لئے جوحلال سرمایہ باقی رکھا ہے وہ تمہارے لئے بہتر ہے اگر تم ایمان رکھتے ہو اور میں تمہارا پاسدار (اور تمہیں ایمان پر مجبور کرنے والا) نہیں ہوں۔ ۸۶ ",
        "انہوں نے کہا: اے شعیب ! کیا تیری نماز تجھے حکم دیتی ہے کہ ہم انہیں چھوڑ دیں کہ جن کی ہمارے آباؤ اجداد پرستش کرتے تھے اور جو کچھ ہم اپنے اموال کے لئے چاہتے ہیں اسے انجام نہ دیں تو بردبار اور رشید مرد ہے (تجھ سے یہ باتیں بعید ہیں )۔ ۸۷ ",
        "اس نے کہا: اے میری قوم ! اگر میرے پاس پروردگار کی طرف سے واضح دلیل ہو اور اس نے مجھے اچھا رزق دیا ہو (تو کیا میں اس کے فرمان کے خلاف عمل کر سکتا ہوں ؟) میں ہرگز نہیں چاہتا کہ جس چیز سے تمہیں روکتا ہوں اس کا خود ارتکاب کروں میں سوائے اصلاح کے، جتنی کہ مجھ میں توانائی ہے اور کچھ نہیں چاہتا اور مجھے اﷲ کے علاوہ توفیق نہیں ہے میں نے اس پر توکل کیا ہے اور میری اسی کی طرف بازگشت ہے۔ ۸۸",
        "اور اے میری قوم! مبادا میری دشمنی اور مخالفت کے نتیجے میں تم اس انجام میں گرفتار ہو جاؤ کہ جس میں قوم نوح یا قوم ہود یا قوم صالح گرفتار ہوئی ہے اور قوم لوط تو تم سے زیادہ دور نہیں ہے۔ ۸۹ ",
        "اپنے پروردگار سے بخشش طلب کرو اور اس کی طرف رجوع اور توبہ کرو اور میرا پروردگار مہربان ہے اور (توبہ کرنے والے بندوں کو) دو ست رکھتا ہے۔ ۹۰ ",
        "انہوں نے کہا: اے شعیب ! بہت سی باتیں جو تو کہتا ہے ہم نہیں سمجھ پاتے اورہم تجھے اپنے مابین کمزور پاتے ہیں اور اگر تیرے چھوٹے سے قبیلے کا احترام پیش نظر نہ ہوتا تو ہم تجھے سنگسار کرتے اور تو ہمارے مقابلے کی طاقت نہیں رکھتا۔ ۹۱ ",
        "اس نے کہا: اے قوم! کیا میر اچھوٹا سا قبیلہ تمہارے نزدیک خدا سے زیادہ عزت دار ہے جبکہ تم نے اس کے فرمان کوپس پشت ڈال دیا ہے۔ جو کچھ تم انجام دیتے ہو میرا پروردگار اس پر محیط ہے۔ ۹۲ ",
        "اے قوم! جو کچھ تم سے ہو سکے کر گزرو اور میں بھی اپنا کام کروں گا اور عنقریب تمہیں معلوم ہو جائے گا کہ خوارورسوا کرنے والا عذاب کس کے پیچھے آتا ہے اور کون جھوٹا ہے۔تم انتظار کرو میں بھی انتظار کرتا ہوں۔ ۹۳ ",
        "اور جب ہمارا فرمان آ پہنچا تو ہم نے شعیب کو اور ان پر ایمان لانے والوں کو اپنی رحمت کے ذریعے نجات دی اور جنہوں نے ظلم کیا تھا انہیں (آسمانی) چنگھاڑ نے آ لیا اور اپنے گھروں میں منہ کے بل گرے (اور مر گئے)۔ ۹۴ ",
        "اس طرح کہ گویا وہ ان گھروں میں رہتے ہی نہ تھے۔د ور ہو مدین (رحمت خدا) سے جیسے کہ قوم ثمود دور ہوئی۔ ۹۵ ",
        "ہم نے موسیٰ کو اپنی آیات اور واضح دلیل کے ساتھ بھیجا۔ ۹۶ ",
        "فرعون اور اسکے حواریوں کی طرف، لیکن انہوں نے فرعون کے حکم کی پیروی کی جبکہ فرعون کا حکم رشدونجات کا باعث نہیں تھا۔ ۹۷",
        "وہ روز قیامت اپنی قوم کے آگے آگے ہو گا اور وہ انہیں آتش جہنم میں پہنچا دے گا اور کتنا برا ہے کہ آگ انسان کے لئے پانی کا گھاٹ قرار پائے۔ ۹۸ ",
        "وہ اس جہان میں اورروز قیامت رحمت خدا سے دور ہوں گے اور انہیں کیا برا تحفہ دیا جائے گا۔ ۹۹ ",
        "یہ شہروں اور آبادیوں کی خبریں ہیں کہ جو ہم تجھ سے بیان کرتے ہیں کہ جن میں سے بعض ابھی تک قائم ہیں اور بعص کٹ چکی ہیں (اور ختم ہو چکی ہیں )۔ ۱۰۰ ",
        "ہم نے ان پر ظلم نہیں کیا بلکہ انہوں نے خود اپنے آپ پر ظلم کیا ہے اور جب عذاب الٰہی کا حکم آ پہنچا تو وہ جنہیں وہ اﷲ کے سوا پکارتے تھے انہوں نے ان کی مدد نہ کی اور ان کے لئے ہلاکت کے سوا کسی چیز میں اضافہ نہ کیا۔ ۱۰۱ ",
        "اور تیرے پروردگار کا عذاب ایسا ہی ہوتا ہے جب وہ ظالم شہروں اور آبادیوں کو سزا دیتا ہے۔(جی ہاں ) اس کی سزا اور عذاب دردناک اور شدید ہوتا ہے۔ ۱۰۲ ",
        "اس میں اس شخص کے لئے نشانی ہے جو عذاب آخرت سے ڈرتا ہے وہی دن کہ جب لوگ جمع ہوں گے۔ ۱۰۳ ",
        "اور ہم اس میں محدود مدت کے سوا تاخیرنہیں کریں گے۔ ۱۰۴ ",
        "اور جس روز (قیامت) آ جائے گی، کوئی شخص اس (اللہ) کی اجازت کے بغیر بات نہیں کرے گا۔ ان میں سے ایک گروہ شقی ہے اور ایک گروہ سعادت مند۔ ۱۰۵ ",
        "جو شقی ہیں وہ آگ میں ہیں اور ان کے لئے زفیر وشہیق (طویل اور دم گھٹنے والے نالے) ہیں۔ ۱۰۶ ",
        "جب تک زمین وآسمان قائم ہیں وہ اس میں ہمیشہ رہیں گے، مگر جو کچھ تیرا پروردگار چاہے کیونکہ تیرا پروردگار جس چیز کا ارادہ کرتا ہے اسے انجام دیتا ہے۔ ۱۰۷ ",
        "لیکن جو سعادت مند ہیں وہ جب تک آسمان وزمین قائم ہیں ہمیشہ جنت میں رہیں گے مگر جو کچھ تیرا پروردگار چاہے، بخشش ہے یہ منقطع نہ ہونے والی۔ ۱۰۸",
        "جن معبودوں کی وہ پرستش کرتے ہیں، تم ان کے بارے میں شک میں نہ پڑنا۔ یہ ان معبودوں کی ایسے ہی پرستش کرتے ہیں جیسے پہلے ان کے آباء اجداد کرتے تھے اور ہم انہیں (عذاب میں سے) ان کا حصہ بے کم و کاست دیں۔ ۱۰۹ ",
        "ہم نے موسیٰ کو آسمانی کتاب دی۔ اس کے بعد ان لوگوں نے اس میں اختلاف کیا۔ اور اگر پہلے سے (ان کی آزمائش اور اتمام حجت کے بارے میں ) اللہ کا فرمان نہ ہوتا تو ان کے درمیان فیصلہ ہو جاتا۔ اور یہ لوگ (مشرکین مکہ) اس (قرآن) کے بارے میں شک و شبہ میں ہیں۔ ۱۱۰ ",
        "اور تیرا پروردگار ہر شخص کے عمل کا بدلہ بے کم و کاست اسے دے گا، وہ ان کی کارگزاری سے آگاہ ہے۔ ۱۱۱ ",
        "لہٰذا تمہیں جس طرح حکم ہوا ہے، استقامت اختیار کرو اور اسی طرح وہ لوگ بھی تیرے ساتھ خدا کی جانب آئے ہیں اور سرکشی نہ کرو کیونکہ جو کچھ تم کرتے ہو اللہ اسے دیکھتا ہے۔ ۱۱۲ ",
        "ظالموں پر بھروسہ نہ کرو جو اس بات کا باعث ہو گا کہ آگ تمہیں چھو لے۔ تو اس حالت میں اللہ کے سوا تمہارا کوئی ولی و سرپرست نہیں ہو گا، نہ ہی تمہاری مدد کی جائے گی۔ ۱۱۳ ",
        "اور نماز کو دن کے دو اطراف اور ابتدائے رات میں بپا کرو۔ کیونکہ نیکیاں برائیوں (اور ان کے آثار) کو برطرف کر دیتی ہیں۔ یہ تذکر (اور یاد دہانی) ہے ان لوگوں کے لئے جو اہل ذکر ہیں۔ ۱۱۴ ",
        "اور صبر کرو اللہ نیکوکاروں کا اجر ضائع نہیں فرماتا۔ ۱۱۵ ",
        "تم سے پہلے زمانوں (اور قوموں ) میں طاقتور علماء کیوں نہیں تھے کہ جو زمین میں فساد کو روکتے، مگر یہ کہ ان میں بہت کم تھے جنہیں ہم نے نجات دی اور جو ظلم و ستم کرتے تھے انہوں نے عیش و عشرت اور لذتوں کی پیروی کی اور وہ گنہگار تھے (پس وہ نابود ہو گئے)۔ ۱۱۶ ",
        "اور ایسا نہ تھا کہ تیرا پروردگار آبادیوں کو ظلم و ستم کے باعث نابود کرتا جبکہ ان کے باسی اصلاح کے در پے ہوتے۔ ۱۱۷",
        "اور اگر تیرا پروردگار چاہتا تو سب لوگوں کو (بغیر کسی اختلاف کے) ایک ہی جماعت قرار دے دیتا لیکن وہ ہمیشہ سے مختلف ہیں۔ ۱۱۸ ",
        "مگر یہ کہ جس پر تیرا پروردگار رحم کرے اور اسی کے لئے انہیں پیدا کیا گیا ہے۔ اور تیرے پروردگار کا فرمان قطعی ہے کہ وہ جہنم کو جنوں اور انسانوں (میں سے سرکشوں اور نافرمانوں ) سے بھر دے گا۔ ۱۱۹ ",
        "ہم نے پیغمبروں میں سے ہر ایک کی سرگزشت تم سے بیان کی تاکہ تمہارا دل آرام و سکون پائے (اور تمہارا ارادہ قوی ہو) ان واقعات میں مومنین کے لئے حق، نصیحت اور یاد دہانی ہے۔ ۱۲۰ ",
        "اور جو لوگ ایمان نہیں لاتے ان سے کہہ دو: جو کچھ تمہارے بس میں ہے اسے انجام دو ہم بھی (اپنی جگہ) انجام دیتے ہیں۔ ۱۲۱ ",
        "اور انتظار کرو، ہم بھی منتظر ہیں۔ ۱۲۲ ",
        "اور آسمانوں اور زمینوں کے غیب (اور مخفی اسرار) اللہ کے لئے ہیں، تمام امور کی بازگشت اسی کی طرف ہے، اس کی پرستش کرو اور اس پر توکل کرو۔ اور جو کچھ تم کرتے ہو تمہارا پروردگار اس سے غافل نہیں ہے۔ ۱۲۳"
    ],
    [
        "الر۔ وہ واضح کتاب کی آیات ہیں۔ ۱ ",
        "ہم نے اس پر عربی (زبان میں ) قرآن نازل کیا ہے تاکہ تم سمجھو (اور غور وفکر کر و) ۲ ",
        "ہم نے تیرے سامنے بہتر ین واقعہ بیان کیا ہے تجھ پر اس قرآن کی وحی کر کے اگر چہ اس سے پہلے تو ناواقفوں میں سے تھا۔ ۳ ",
        "وہ وقت (یاد کرو) جب یوسف نے اپنے باپ سے کہا: ابا جان میں نے خواب دیکھا ہے کہ گیا رہ ستارے، سورج اور چا ند میرے سامنے سجدہ کر رہے ہیں۔ ۴",
        "(یعقوب نے) کہا: اے میرے بیٹے اپنا خواب اپنے بھائیوں کے سامنے بیان نہ کرنا ورنہ تیرے لئے خطرناک سازش کر یں گے کیو نکہ شیطان انسان کا کھلا دشمن ہے۔ ۵ ",
        "اور اس طرح تیرا پر وردگار تجھے منتخب کرے گا، تجھے خوابوں کی تعبیر کا علم دے گا او اپنی نعمت تجھ پر اور آل یعقوب پر تمام کرے گا جیسے اس سے پہلے تیرے باپ ابراہیم اور اسحاق پر تمام کی ہے، تیرا پروردگار عالم اور حکیم ہے ۶ ",
        "یوسف اور ان کے بھائیوں (کے واقعہ) میں سو ال کرنے والوں کیلئے (ہد ایت کی) نشا نیاں تھیں۔ ۷ ",
        "جس وقت کہ (بھا ئیوں نے) کہا: یوسف اور اس کا بھائی (بنیا مین) باپ کو ہم سے زیا دہ محبوب ہیں حا لا نکہ ہم زیادہ طا قتور ہیں، یقیناً ہمارا باپ کھلی گمر اہی میں ہے۔ ۸ ",
        "یوسف کو قتل کر دو یا اسے دور دراز کی زمین میں پھینک آؤ تاکہ باپ کی تو جہ صرف تمہا ری طرف ہو اور اس کے بعد (اپنے گناہ سے تو بہ کر لینا اور) نیک بن جانا۔ ۹ ",
        "ان میں سے ایک نے کہا: یوسف کو قتل نہ کرو اور اگر کچھ کرنا ہی چا ہتے ہو تو اسے اپنے سا تھ کسی دور کے مقام پر لے جاؤ۔ ۱۰ ",
        "یوسف کے بھائی باپ کے پاس آئے اور کہنے لگے: اباجان! آپ ہمارے بھائی یوسف کے بارے میں ہم پر اطمینان کیوں نہیں کرتے حالانکہ ہم اس کے خیر خواہ ہیں۔ ۱۱ ",
        "اسے کل ہمارے ساتھ (شہر سے باہر) بھیج دو تاکہ خوب کھائے پیئے، کھیلے کودے اور سیر و تفریح کرے اور ہم اس کے محافظ ہیں۔ ۱۲ ",
        "باپ نے کہا: اس کے دور ہونے سے میں غمگین ہوں گا اور مجھے ڈر ہے کہ اسے بھیڑیا نہ کھا جائے اور تم اس سے غافل رہو۔ ۱۳ ",
        "انہوں نے کہا اگر اسے بھیڑیا کھا جائے، جبکہ ہم طاقتور گروہ ہیں، تو ہم زیاکاروں میں سے ہوں (اور ہر گز ایسا ممکن نہیں ہے)۔ ۱۴",
        "جس وقت وہ اپنے ساتھ لے گئے اور مسمم ارادہ کر چکے کہ اسے کنوئیں کے خفیہ گوشے میں ڈال دیں تو ہم نے اس کی طرف وحی کی کہ توانہیں آئندہ ان کے اس کام سے باخبر کرے گا جبکہ وہ نہیں جانیں گے۔ ۱۵ ",
        "رات کے وقت وہ گر یہ کناں باپ کے پاس آگئے ۱۶ ",
        "کہنے لگے: اباجان! ہم گئے اور باہمی مقابلے میں مشغول ہو گئے اور یوسف کو اپنے سامان کے پاس چھوڑ گئے اور اسے بھیڑیا کھا گیا اور اگرچہ ہم سچے ہوں لیکن تو ہر گز ہماری بات کی تصدیق نہیں کرے گا۔ ۱۷ ",
        "اور اس کا پیراہن جھوٹ موٹ خون سے آلودہ کر کے (باپ کے پاس) لے آئے اس نے کہا تمہاری نفسانی ہوا و ہوس نے یہ کام تمہارے لئے پسند یدہ بنا دیا میں صبر جمیل کروں گا۔ اور ناشکری نہیں کروں گا۔ اور جو کچھ تم کہتے ہو اس کے مقابلے میں خدا سے مدد طلب کرتا ہوں۔ ۱۸ ",
        "اور قافلہ آپہنچا (انہوں نے) پانی پر مامور (شخص کو پانی کی تلاش) کو بھیجا۔ اس نے اپنا ڈول کنویں میں ڈالا اور وہ پکارا: خوشخبری ہو، یہ لڑکا ہے (خوبصورت اور قابل محبت) انہوں نے اسے ایک سرمایہ سمجھتے ہوئے دوسروں سے مخفی رکھا اور جو کچھ وہ انجام دیتے تھے خدا اس سے آگاہ ہے۔ ۱۹ ",
        "اور انہوں نے اسے چند درہموں کی معمولی قیمت پر بیچ دیا اور (اسے بیچتے ہوئے) وہ اس کے بارے میں بے اعتناء تھے۔ ۲۰ ",
        "اور وہ شخص جس نے اسے سر زمین مصر سے خر یدا اس نے اپنی بیوی سے کہا: اس کے مقام و منزلت کی تکریم کرنا شاید ہمارے لئے مفید ہو اور یا ہم اسے بیٹے کے طور پر اپنا لیں اس طرح ہم نے یوسف کو اس سر زمین میں متمکن کر دیا (ہم نے یہ کام کیا) تاکہ وہ خواب کی تعبیر سیکھ لے خدا اپنے کام پر غالب ہے لیکن اکثر لوگ نہیں جا نتے۔ ۲۱ ",
        "اور جب وہ (یوسف) بلوغ و قوت کے مرحلے میں داخل ہوا تو ہم نے اسے ’’حکم‘‘ اور ’’علم‘‘ عطا کئے اور ہم اس طرح نیک لوگوں کو جزاء دیتے ہیں۔ ۲۲",
        "اور جس عورت کے گھر میں یوسف رہتے تھے اس نے اس سے اپنے مطلب کے حصول کی خواہش کی اور دروازے بند کر دیئے اور کہا کہ اس چیز کی طرف جلدی آؤ جو تمہارے لئے مہیا ہے (یوسف نے) کہا: میں خدا سے پناہ مانگتا ہوں وہ (عزیز مصر) میرا صاحب نعمت ہے اور اس نے مجھے محترم جانا (اور میں اس سے خیانت کروں ؟) یقیناً ظالم کامیاب نہیں ہوں گے اور فلاح نہیں پائیں گے۔ ۲۳ ",
        "اس عورت نے تو یہ ارادہ کیا اور وہ بھی اگر پروردگار کی برہان نہ دیکھتا تو ارادہ کرتا ہم نے ایسا اس لئے کیا تاکہ بدی اور فحشاء کو اس سے دور رکھیں کیونکہ وہ ہمارے مخلص بندوں میں سے تھا۔ ۲۴ ",
        "اور دونوں دروازے کی طرف دوڑے (جبکہ زوجۂ عزیز یوسف کا تعاقب کر رہ تھی) اور پیچھے سے اس کی قمیض پھاڑ دی اور اس دوران اس عورت سردار کو ان دونوں نے دروازے پر پایا۔ اس عورت نے کہا: جو تیرے اہل سے خیانت کا ارادہ کرے اس کی سزا سوائے زندان یا درد ناک عذاب کے کیا ہو گی؟ ۲۵ ",
        "(یوسف نے) کہا: اس نے مجھے اصرار سے اپنی طرف دعوت دی اور اس موقع پر اس عورت کے خاندان میں سے ایک شاہد نے گواہی دی کہ اگر اس کی قمیض آگے سے پھٹی ہے تو عورت سچ کہتی ہے اور یہ جھوٹوں میں سے ہے۔ ۲۶ ",
        "اور اگر اس کی قمیض پیچھے سے پھٹی ہے تو پھر وہ عورت جھوٹ بولتی ہے اور یہ سچوں میں سے ہے۔ ۲۷ ",
        "جب(عزیز مصر نے) دیکھا تو اس (یوسف) کی قمیض پیچھے سے پھٹی تھی تو اس نے کہا کہ یہ تمہارے مکر و فریب میں سے ہے اور میں جانتا ہوں کہ عورتوں کا مکرو فریب عظیم ہوتا ہے۔ ۲۸ ",
        "یوسف! اس امر سے صرف نظر کرو اور (اے عورت!) تو بھی اپنے گناہ پر استغفار کر کہ تو خطار کار وں میں سے تھی۔ ۲۹ ",
        "شہر کی بعض عورتوں نے کہا: زوجۂ عزیز اپنے جوان (غلام)کو اپنی طرف دعوت دیتی ہے اور اس جوان کا عشق اس کے دل کی گہرائیوں میں اتر گیا ہے ہم دیکھتی ہیں کہ وہ کھلی گمراہی میں ہے۔ ۳۰",
        "جس وقت(عزیز کی بیو ی کو) ان کے خیال کی خبر ہوئی تو اس نے انہیں بلوایا (اور انہیں دعوت دی) اور ان کے لئے قیمتی تکیوں سے مجلس آراستہ کی اور ہر ایک کے ہا تھ میں (پھل کا ٹنے کے لئے) چھری تھمادی اور اس موقع پر (یوسف سے)کہا: ان کی محفل میں داخل ہو۔ جب ان کی نگاہ اس پر پڑی تو وہ دنگ رہ گئیں اور (بے اختیار) انہوں نے اپنے ہاتھ کاٹ لئے اور کہا حاشا للہ یہ بشر نہیں ہے یہ تو کوئی بزرگو ار فرشتہ ہے۔ ۳۱ ",
        "(عزیز کی بیوی نے) کہا: یہ وہی ہے جس (کے عشق) کی بناء پر تم نے مجھے سر ز نش کی ہے جی ہاں ! میں نے اسے اپنی طرف دعوت دی ہے مگر ہی بچ نکلا اورجو کچھ میں کہتی ہوں اس نے انجام نہ دیا تو یہ زندان میں جا ئیگا تو یقیناً ذلیل و خوار ہوگا۔ ۳۲ ",
        "(یوسف) نے کہا: پروردگارا ! جس طرف یہ لوگ مجھے بلاتے ہیں اس سے قید خانہ مجھے زیادہ محبوب ہے اور اگر تو نے ان کی چالوں کو مجھ سے دور نہ کیا تو میں ان کے دام میں پھنس جاؤں گا اور جا ہلوں میں سے ہوجاوں گا۔ ۳۳ ",
        "اس کے پرور دگار نے اس کی دعا قبول کر لی اور ان عورتوں کی چا لیں اس سے دور کردیں۔ کیونکہ وہ سننے اور جا ننے والاہے۔ ۳۴ ",
        "جب وہ (یوسف کی پا کیز گی کی) نشانیاں دیکھ چکے تو انہوں نے مصمم ارادہ کرلیا کہ اسے ایک مدت تک قید خا نے میں رکھیں۔ ۳۵ ",
        "اور دو نو جوان اور اس کے ساتھ قید خا نے میں داخل ہوئے ان میں سے ایک نے کہا: میں نے عالم خواب میں دیکھا ہے کہ شراب کے لئے (انگور) نچوڑرہاہوں اور دوسرے نے کہا: میں نے خواب میں دیکھا ہے کہ میں روٹیاں اپنے سر پر اٹھائے ہوئے ہوں اور پرندے ان میں سے کھا رہے ہیں۔ہمیں ان کی تعبیر بتاو کیونکہ ہم دیکھ رہے ہیں کہ تم کوئی نیکو کاروں میں سے ہو۔ ۳۶ ",
        "یوسف نے کہا: اس سے پہلے کہ تمہارے کھا نے کا کھانا تم تک پہنچے میں تمہیں تمہارے خواب کی تعبیر سے آگاہ کر دوں گا، یہ وہ علم ہے جس کی تعلیم میرے پروردگار نے مجھے دی ہے۔ میں نے ان لوگوں کے دین کو ترک کر رکھا ہے جو خدا پر ایمان نہیں رکھتے اور نہ آخرت پر ایمان رکھتے ہیں (اسی لئے میں ایسی نعمت کے لائق ہوا ہوں )۔ ۳۷",
        "میں نے اپنے آباء ابراہیم، اسحاق اور یعقوب کی پیروی کی ہے ہمارے لئے یہ مناسب نہ تھا کہ کسی کو اللہ کا شریک قرار دیں، یہ (بھی) اللہ کا ہم لوگوں پر فضل ہے لیکن اکثر لوگ شکر گزاری نہیں کرتے۔ ۳۸ ",
        "اے میرے قیدی دوستو! کیا متفرق خدا بہتر ہیں یا واحد و قہار اللہ؟ ۳۹ ",
        "یہ معبود کہ جن کی تم خدا کو چھوڑ کر عبادت کرتے ہو ان کی حیثیت اسماء (بلا مسمٰی) کے اور کچھ نہیں کہ جنہیں تم نے اور تمہارے آباؤ اجداد نے خدا کا نام دے رکھا ہے۔ اللہ نے اس کے لئے کوئی دلیل نازل نہیں کی ہے۔ حکم کرنے کا حق صرف اللہ کو ہے۔ اس نے حکم دیا ہے کہ اس کے علاوہ کسی کی عبادت نہ کرو۔ یہ ہے محکم دین لیکن اکثر لوگ نہیں جانتے۔ ۴۰ ",
        "اے میرے قیدی دوستو! بہر حال تم میں سے ایک (آزاد ہو جائے گا اور) اور اپنے صاحب (بادشاہ) کو شراب پلانے کا کام کرے گا۔ رہا دوسرا تو وہ سولی پر لٹکایا جائے گا اور پرندے اس کے سر میں سے کھائیں گے۔ جس امر کے بارے میں تم نے مجھ سے دریافت کیا ہے وہ قطعی اور حتمی ہے۔ ۴۱ ",
        "ان دونوں میں سے جس کے متعلق وہ جاتنا تھا کہ وہ رہائی پائے گا اس سے کہا کہ اپنے صاحب (بادشاہ مصر) کے پاس میرا ذکر کرنا لیکن اس کے صاحب کے پاس شیطان اس کی یاد اس کے دل سے لے گیا لہٰذا اس کے بعد (بھی) وہ (یوسف) چند سال قید ہی میں رہے۔ ۴۲ ",
        "بادشاہ نے کہا میں نے خواب دیکھا ہے کہ سات موٹی تازی گائیں ہیں انہیں سات دبلی پتلی گائیں کھا رہی ہیں اور سات سبز خوشے ہیں اور سات خشک شدہ خوشے ہیں (اور خشک خوشوں نے سبز خوشوں کو ختم کر دیا ہے) اے سردارو! اگر تم خواب کی تعبیر بیان کر سکتے ہو تو میرے خواب کے بارے میں کوئی نقطہ نظر پیش کرو۔ ۴۳",
        "انہوں نے کہا یہ تو خواب پریشان ہیں اور ہم اس قسم کی خوابوں کی تعبیر نہیں جانتے۔ ۴۴ ",
        "ان دو افراد میں سے ایک کہ جسے نجات مل گئی تھی اسے ایک مدت کے بعد یاد آیا۔ کہنے لگا: میں تمہیں اس کی تعبیر بتاؤں گا۔ مجھے (اس قیدی جوان کے پاس) بھیج دو۔ ۴۵ ",
        "اے یوسف! اے بہت سچے! اس خواب کے بارے میں رائے دو کہ سات موٹی تازی گائیں ہیں انہیں سات دبلی پتلی گائیں کھا رہی ہیں اور سات سبز خوشے ہیں اور سات خشک شدہ خوشے ہیں، تاکہ میں لوگوں کے پاس لوٹ جاؤں اور وہ(اس خواب کے اسرار سے) آگاہ ہوں۔ ۴۶ ",
        "اس نے کہا: سات سال تک خوب محنت سے کاشت کاری کروا اور جو کچھ کاٹو اس میں تھوڑی سی مقدار کھا لو اور باقی کو خوشوں میں رہنے دو (اور ذخیرہ کر لو) ۴۷ ",
        "اس کے بعد سات سال (خشکی اور قحط کے) آئیں گے کہ جو کچھ تم نے ان کے لے ذخیرہ کیا ہو گا اسے کھالیں گے مگر قدر قلیل کہ جو تم (بیج کے لئے) بچا پاؤ گے۔ ۴۸ ",
        "اس کے بعد ایک ایسا سال آئے گا کہ لوگوں کو خوب بارش نصیب ہوگی اور اس سال لوگ رس بھرے پھل (اور روغن دار دانے) پائیں گے۔ ۴۹ ",
        "بادشاہ کے کہا: اسے میرے پاس لے آؤ لیکن جب اس کا فرستادہ اس (یوسف) کے پاس آیا تو اس نے کہا: اپنے صاحب کے پاس واپس جاؤ اور اس سے پوچھو کہ ان عورتوں کا ماجرا کیا تھا جنہوں نے (آپ کے وزیر عزیز مصر کے محل میں ) اپنے ہاتھ کاٹے تھے؟ بے شک میرے خدا نے مجھے ان کے مکر و فریب سے آگاہ کیا ہے۔ ۵۰ ",
        "(بادشاہ نے ان عورتوں کو بلوایا اور) کہا: جب تم نے یوسف کو اپنی طرف دعوت دی تھی تو تمہیں کیا معاملہ پیش آیا تھا؟ انہوں نے کہا: حاش للہ ! ہم نے اس میں کوئی عیب نہیں دیکھا۔ (اس مو قع پر) زوجۂ عزیز نے کہا: اس وقت حق آشکارا ہوگیا، وہ میں ہی تھی جس نے اسے اپنی طرف دعوت دی تھی اور وہ سچوں میں سے ہے۔ ۵۱ ",
        "یہ بات میں نے اس لئے کہی ہے تاکہ وہ جان لے کہ میں نے اس کی غیبت میں اس سے خیانت نہیں کی اور خدا خیانت کرنے والوں کی مکاری چلنے نہیں دیتا۔ ۵۲",
        "مجھے ہر گز اپنے نفس کی برأت کا اعلان نہیں کرنا کیونکہ (سرکش)نفس تو بدیوں پر بہت اکساتا ہے مگر یہ کہ میرا پرور دگار رحم کرے میرا پرور دگار غفور و رحیم ہے۔ ۵۳ ",
        "مصر کے بادشاہ نے کہا اس (یوسف) کو میرے پاس لے آؤ تاکہ میں اسے اپنے ساتھ مخصوص کر لوں جب یوسف اس کے پاس آئے اور اس سے گفتگو کی اس (بادشاہ) نے کہا آج سے تو ہمارے ہاں اعلیٰ قدر و منزلت رکھتا ہے تو قابل اعتماد ہے۔ ۵۴ ",
        "یوسف نے کہا مجھے مصر کی زمین کے خزانوں کا سرپرست بنا دے کیونکہ میں حفاطت کرنے والا قادر آگاہ ہوں۔ ۵۵ ",
        "اس طرح ہم نے یوسف کو مصر کی زمین میں قدرت دی کہ اب جہاں چاہتا اس میں رہتا (اور اس میں تصرف کرتا) ہم جسے چاہتے ہیں (اور لائق سمجھتے ہیں ) اپنی رحمت سے نوازتے ہیں اور ہم نیک لوگوں کا اجر ضائع نہیں کرتے۔ ۵۶ ",
        "اور جو ایمان لائے ہیں اور پر ہیز گار ہیں آخرت کا اجر ان کے لئے بہتر ہے۔ ۵۷ ",
        "اور یوسف کے بھائی (جب غلہ لینے) آئے اور اس کے پاس پہنچے۔اس نے انہیں پہچان لیالیکن وہ اسے نہ پہچان پائے۔ ۵۸ ",
        "جب (یوسف) ان کے بارتیار کروا چکا تو کہا(آئندہ جب آؤتو) تمہارا جو باپ کی طرف سے بھائی ہے اسے میرے پاس لانا۔کیا تم نہیں دیکھتے کہ میں پیمانے کا حق ادا کرتا ہوں اور میں بہتر ین میزبان ہوں ؟ ۵۹ ",
        "اور اگر اس میرے ہاں نہ لائے تو پھر میرے پاس تمہارے لئے نہ کوئی کیل (غلے کا پیمانہ) ہوگا اور نہ ہی (تم ہرگز)میرے پاس آنا۔ ۶۰ ",
        "انہوں نے کہا ہم اس کے باپ سے بات کریں گے (اورکوشش کریں گے کہ وہ مان جائے) اور ہم یہ کام ضرور کریں گے۔ ۶۱ ",
        "(پھر) اس نے اپنے کارندوں سے کہا: جو کچھ انہوں نے قیمت کے طور پر دیا ہے وہ ان کے سامان میں رکھ دو شاید اپنے گھروالوں کے پاس پہنچ کر وہ اسے پہچانیں اور شاید پلٹ آئیں۔ ۶۲ ",
        "جب وہ اپنے والد کے پاس واپس پہنچے تو انہوں نے کہا: ابا جان ہم سے (غلے کا) پیمانہ روک دیا گیا ہے لہٰذا ہمارے بھائی کو ہمارے ساتھ بھیج دیجئے تاکہ ہم (غلہ کا) حصہ لے سکیں اور ہم اس کی حفاظت کریں گے۔ ۶۳",
        "یعقوب نے کہا کہ ہم اس کے بارے میں تمہارے اوپر اسی طرح بھروسہ کریں جس طرح پہلے اس کے بھائی یوسف کے بارے میں کیا تھا -خیر خدا بہترین حفاظت کرنے والا ہے اور وہی سب سے زیادہ رحم کرنے والا ہے ۶۴ ",
        "پھر جب ان لوگوں نے اپنا سامان کھولا تو دیکھا کہ ان کی بضاعت (قیمت)واپس کردی گئی ہے تو کہنے لگا بابا جان اب ہم کیا چاہتے ہیں یہ ہماری پونجی بھی واپس کردی گئی ہے اب ہم اپنے گھر والوں کے لئے غلّہ ضرور لائیں گے اور اپنے بھائی کی حفاظت بھی کریں گے اور ایک اونٹ کا بار اور بڑھوالیں گے کہ یہ بات اس کی موجودگی میں آسان ہے ۶۵ ",
        "یعقوب نے کہا کہ میں اسے ہرگز تمہارے ساتھ نہ بھیجوں گا جب تک کہ خدا کی طرف سے عہد نہ کرو گے کہ اسے واپس ضرور لاؤ گے مگر یہ کہ تم ہی کو گھیر لیا جائے -اس کے بعد جب ان لوگوں نے عہد کرلیا تو یعقوب نے کہا کہ اللہ ہم لوگوں کے قول و قرار کا نگراں اور ضامن ہے ۶۶ ",
        "اور پھر کہا کہ میرے فرزندو د یکھو سب ایک دروازے سے داخل نہ ہونا اور متفرق دروازوں سے داخل ہونا کہ میں خدا کی طرف سے آنے والی بلاؤں میں تمہارے کام نہیں آسکتا حکم صرف اللہ کے ہاتھ میں ہے اور اسی پر میرا اعتماد ہے اور اسی پر سارے توکل کرنے والوں کو بھروسہ کرنا چاہئے ۶۷ ",
        "اور جب وہ لوگ اسی طرح داخل ہوئے جس طرح ان کے والد نے کہا تھا اگرچہ وہ خدائی بلا کو ٹال نہیں سکتے تھے لیکن یہ ایک خواہش تھی جو یعقوب کے دل میں پیدا ہوئی جسے انہوں نے پورا کرلیا اور وہ ہمارے دئیے ہوئے علم کی بنا پر صاحبِ علم بھی تھے اگرچہ اکثر لوگ اس حقیقت سے بھی ناواقف ہیں ۶۸ ",
        "اور جب وہ لوگ یوسف کے سامنے حاضر ہوئے تو انہوں نے اپنے بھائی کو اپنے پاس پناہ دی اور کہا کہ میں تمہارا بھائی «یوسف,, ہوں لہذا جو برتاؤ یہ لوگ کرتے رہے ہیں اب اس کی طرف سے رنج نہ کرنا ۶۹",
        "اور جس وقت ان کا سامان باندھا گیا تو ان کے بادشاہ نے پانی پینے کا برتن اپنے بھائی کے سامان میں رکھ دیا۔ اس کے بعد کسی نے آواز بلند کی کہ اے قافلے والو! تم چور ہو۔ ۷۰ ",
        "انہوں نے ان کی طرف رخ کر کے کہا تمہاری کیا چیز کھو گئی ہے۔ ۷۱ ",
        "انہوں نے کہا: بادشاہ کا پیمانہ، اور جو شخص اسے لے آئے(غلے کا) اونٹ کا ایک بار اسے دیا جائے گااور میں (اس انعام کا) ضامن ہوں۔ ۷۲ ",
        "انہوں نے کہاقسم باخدا تم جانتے ہو اس علاقے میں فساد کرنے نہیں آئے اور ہم (کبھی بھی) چور نہیں تھے۔ ۷۳ ",
        "انہوں نے کہا: اگر تم جھوٹے ہوئے تو تمہاری سزا کیا ہے؟ ۷۴ ",
        "انہوں نے کہا:جس کے سامان میں (وہ پیمان) مل گیا تو وہ خود اس کی سزا ہو گا (اس کام کی بناء پر وہ غلام ہو جائے گا) ہم ظالموں کو اس طرح سے سزا دیتے ہیں۔ ۷۵ ",
        "تو اس وقت (یوسف نے) اپنے بھائی کے سامان سے پہلے ان کے سامان کی تلاشی لی اور پھر اپنے بھائی کے سامان سے اسے برآمد کر لیا۔ اس طرح ہم نے یوسف کو چارہ کار یاد دلایا۔ وہ مصر (کے بادشاہ) کے آئین کے مطابق اپنے بھائی کو ہرگز نہیں لے سکتا تھا مگر یہ کہ خدا چاہے۔ ہم جس شخص کے چاہیں درجات بلند کرتے ہیں اور ہر صاحب علم کے اوپر ایک عالم ہے۔ ۷۶ ",
        "(بھائیوں نے) کہا: اگر اس (بنیا مین) نے چوری کی ہے تو (تعجب کی بات نہیں ) اس کے بھائی (یوسف)نے بھی اس سے پہلے چوری کی تھی۔ یوسف (کو بہت دکھ ہوا لیکن اس) نے اس (دکھ) کو اپنے اندر چھپائے رکھا اور ان پر ظاہر نہیں کیا۔ (بس اتنا) کہا: تم بدتر ہو اور جو کچھ تم بیان کرتے ہو خدا اس سے زیادہ آگاہ ہے۔ ۷۷ ",
        "انہوں نے کہا: اے عزیز! اس کا بوڑھا باپ ہے (اور وہ بہت پریشان ہو گا) لہٰذا ہم میں سے کسی ایک کو اس کے بدلے رکھ لے۔ ہم دیکھ رہے ہیں کہ تو نیکوکاروں میں سے ہے۔ ۷۸",
        "اس نے کہا: اس سے خدا کی پناہ کہ جس شخص کے پاس سے ہمارا مال و متاع ملا ہم سوائے اس کے کسی اور کو لیں کیونکہ اس صورت میں ہم ظالموں میں سے ہو جائیں گے۔ ۷۹ ",
        "جب (بھائی) اس سے مایوس ہو گئے تو ایک طرف گئے اور آپس میں سرگوشی کی۔ ان میں سے سب سے بڑے نے کہا:کیا تم نہیں جانتے کہ تمہارے باپ نے تم سے الٰہی پیمان لیا تھا اور اس سے پہلے تم نے یوسف کے بارے میں کوتاہی کی تھی؟ لہٰذا میں اس سرزمین سے نہیں جاؤں گا جب تک مجھے میرا باپ اجازت نہ دے یا خدا اپنا حکم میرے بارے میں صادر فرمائے اور وہ بہترین حکم کرنے والا ہے۔ ۸۰ ",
        "(پھر بڑے بھائی نے کہا)تم اپنے باپ کی طرف پلٹ جاؤ اور اس سے کہو، ابا(جان) تمہارے بیٹے نے چوری کی ہے اور ہم جو کچھ جانتے ہیں اس کے سوا ہم نے گواہی نہیں دی اور نہ ہی ہم غیب سے آگاہ تھے۔ ۸۱ ",
        "(مزید اطمینان کے لئے) اس شہر (والوں ) سے پوچھ لیں جس میں ہم تھے نیز اس قافلے سے پوچھ لیں جس کے ساتھ ہم آئے ہیں اور ہم (اپنی بات میں ) سچے ہیں۔ ۸۲ ",
        "(یعقوب نے)کہا: نفس (اور ہوا و ہوس)نے معاملہ تمہاری نگاہ میں اس طرح سے مزین کر دیا ہے۔ میں صبر کروں گا، صبر جمیل (کہ جس میں کفران نہ ہو) مجھے امید ہے کہ خدا ان سب کو میری طرف پلٹا دے گا کیونکہ وہ علیم و حکیم ہے۔ ۸۳ ",
        "اور ان سے منہ پھیر لیا اور کہا: ہائے یوسف ، اور اس کی آنکھیں غم و اندوہ سے سفید ہو گئیں لیکن وہ اپنا غصہ پی جاتا۔ ۸۴ ",
        "انہوں نے کہا: بخدا! تو یوسف کو اس قدر یاد کرتا ہے کہ موت کے قریب جا پہنچے گا یا ہلاک ہو جائے گا۔ ۸۵ ",
        "اس نے کہا: میں اپنا درد و غم صرف خدا سے کہتا ہوں (اور اس کے ہاں شکایت کرتا ہوں ) اور میں خدا کی طرف سے ایسی چیزیں جانتا ہوں جنہیں تم نہیں جانتے۔ ۸۶",
        "میرے فرزندو جاؤ یوسف اور ان کے بھائی کو خوب تلاش کرو اور رحمت خدا سے مایوس نہ ہونا کہ اس کی رحمت سے کافر قوم کے علاوہ کوئی مایوس نہیں ہوتا ہے ۸۷ ",
        "اب جو وہ لوگ دوبارہ یوسف کے پاس گئے تو کہنے لگے کہ اے عزیز ہم کو اور ہمارے گھر والوں کو بڑی تکلیف ہے اور ہم ایک حقیر سی پونجی لے کر آئے ہیں آپ ہمیں پورا پورا غلہ دے دیں اور ہم پر احسان کریں کہ خدا کا»خیر کرنے والوں کو جزائے خیر دیتا ہے ۸۸ ",
        "اس نے کہا کہ تمہیں معلوم ہے کہ تم نے یوسف اور ان کے بھائی کے ساتھ کیا برتاؤ کیا ہے جب کہ تم بالکل جاہل تھے ۸۹ ",
        "ان لوگوں نے کہا کہ کیا آپ ہی یوسف ہیں?انہوں نے کہا کہ بیشک میں یوسف ہوں اور یہ میرا بھائی ہے -اللہ نے ہمارے اوپر احسان کیا ہے اور جو کوئی بھی تقوٰی اور صبر اختیار کرتاہے اللہ نیک عمل کرنے والوں کے اجر کو ضائع نہیں کرتا ہے ۹۰ ",
        "ان لوگوں نے کہا کہ خدا کی قسم خدا نے آپ کو فضیلت اور امتیاز عطا کیا ہے اور ہم سب خطاکار تھے ۹۱ ",
        "یوسف نے کہا کہ آج تمہارے اوپر کوئی الزام نہیںہے .خدا تمہیں معاف کردے گا کہ وہ بڑا رحم کرنے والا ہے ۹۲ ",
        "جاؤ میری قمیض لے کر جاؤ اور بابا کے چہرہ پر ڈال دو کہ ان کی بصارت پلٹ آئے گی اور اس مرتبہ اپنے تمام گھر والوں کو ساتھ لے کر آنا ۹۳ ",
        "اب جو قافلہ مصر سے روانہ ہوا تو ان کے پدر بزرگوار نے کہا کہ میں یوسف کی خوشبو محسوس کررہا ہوں اگر تم لوگ مجھے سٹھیایا ہوا نہ کہو ۹۴ ",
        "ان لوگوں نے کہا کہ خدا کی قسم آپ ابھی تک اپنی پرانی گمراہی میں مبتلا ہیں ۹۵",
        "لیکن جب بشارت دینے والا آ گیا (اور اس نے) وہ (کرتہ) اس کے چہرے پر ڈالا تو اچانک وہ بینا ہو گیا۔ تو اس نے کہا: کیا میں نے تم سے نہیں کہا تھا کہ میں خدا کی طرف سے ایسی چیزیں جانتا ہوں جنہیں تم نہیں جانتے؟ ۹۶ ",
        "انہوں نے کہا (ابا جان)! خدا سے ہمارے گناہوں کی بخشش طلب کریں، بے شک ہم خطا کار تھے۔ ۹۷ ",
        "اس نے کہا عنقریب میں اپنے پروردگار سے تمہارے لئے طلب بخشش کروں گا۔ بے شک وہ غفور و رحیم ہے۔ ۹۸ ",
        "جس وقت یوسف کے پاس پہنچے تو (وہ سب) اپنے ماں باپ سے بغل گیر ہوئے او رکہا: سب کے سب مصر میں داخل ہو جاؤ، انشاء اللہ امن و امان میں رہو گے۔ ۹۹ ",
        "اور ماں باپ کو تخت پر بٹھایا اور سب کے سب اس کے لئے سجدے میں گر گئے اور اس نے کہا ابا جان یہ اس خواب کی تعبیر ہے کہ جو پہلے میں نے دیکھا تھا۔ خدا نے اسے حقیقت میں بدل دیا اور اس نے مجھ سے نیکی کی جب کہ مجھے زندان سے نکالا اور آپ کو اس بیابان سے (یہاں ) لے آیا اور جب کہ شیطان میرے اور میرے بھائیوں کے درمیان خرابی پیدا کر چکا تھا۔ اور میرا پرودگار جسے چاہتا ہے (اور مناسب دیکھتا ہے) اس کے لئے صاحب لطف ہے کیونکہ وہ دانا اور حکیم ہے ۱۰۰ ",
        "پرودگار ا! تو نے مجھے حکومت کا (عظیم) حصہ بخشا ہے اور تو نے مجھے خوابوں کی تعبیر کا علم دیا ہے آسمانوں اور زمین کا پیدا کرنے والا ہے اور دنیا و آخرت میں میرا سرپرست ہے مجھے مسلمان مارنا اور صالحین کے ساتھ ملحق فرمانا۔ ۱۰۱ ",
        "یہ (قصہ) غیب کی خبروں میں سے ہے کہ جس کی ہم تجھے وحی کرتے ہیں تو (ہرگز) ان کے پاس نہیں تھا۔ جب انہوں نے مصمم ارادہ کیا اور جب وہ منصوبہ بنا رہے تھے۔ ۱۰۲ ",
        "اور اگر چہ تو اصرار کرے زیادہ تر لوگ ایمان نہیں لائیں گے۔ ۱۰۳",
        "اور تو اس پر ہرگز ان سے اجرت کا مطالبہ نہیں کرتا، یہ نہیں ہے مگر یہ کہ عالمین کے لئے یاددہانی۔ ۱۰۴ ",
        "اور (خدا کی) بہت سی نشانیاں آسمانوں اور زمین میں موجود ہیں کہ وہ جن کے پاس سے گزرے ہیں اور ان سے منہ پھیر لیتے ہیں۔ ۱۰۵ ",
        "اور ان میں کہ جو اللہ پر ایمان رکھنے کا دعویٰ کرتے ہیں اکثر مشرک ہیں۔ ۱۰۶ ",
        "کیا وہ اس سے مامون ہیں کہ اللہ کی طرف سے گھیرنے والا عذاب ان پر آجائے یا قیامت کی گھڑی اچانک ان پر آجائے جب کہ وہ متوجہ نہ ہوں ؟ ۱۰۷ ",
        "کہہ دو:یہ میرا راستہ ہے کہ میں اور میرے پیروکار پوری بصیرت سے لوگوں کو خدا کی طرف دعوت دیتے ہیں۔ خدا منزہ ہے اور میں مشرکین میں سے نہیں ہوں۔ ۱۰۸ ",
        "اور ہم نے تجھ سے پہلے نہیں بھیجا مگر شہروالوں میں سے ان مردوں کو کہ جن کی طرف ہم نے وحی کی ہے۔ کیا (تیری دعوت کے مخالفین نے) زمین میں سیر نہیں کی کہ وہ دیکھیں کہ جو لوگ ان سے پہلے تھے ان کا کیا انجام ہوا اور آخرت کا گھر پرہیز گاروں کے لئے بہتر ہے کیا تم عقل و فکر سے کام نہیں لیتے؟ ۱۰۹ ",
        "(انبیاء نے اپنی دعوت اور دشمنوں نے اپنی مخالفت اسی طرح جاری رکھی) یہاں تک کہ پیغمبر مایوس ہو گئے اور انہوں نے گمان کیا کہ (حتیٰ مومنین کے چھوٹے سے گروہ نے بھی) ان سے جھوٹ بولا تو اس موقع پر ہماری مدد ان کے پاس آئی۔ ہم جس شخص کو چاہتے ہیں نجات دیتے ہیں اور زیاں کار قوم کے لئے ہماری سزا اور عذاب کو پلٹا یا نہیں جاسکتا۔ ۱۱۰ ",
        "ان کی سر گزشتوں میں صاحبان فکر کے لئے درس عبرت ہے۔ یہ واقعات جھوٹی بات نہیں تھے بلکہ (یہ آسمانی وحی ہے اور) اس (گزشتہ آسمانی کتب) سے ہم آہنگ ہیں جو اس کے سامنے ہیں اور ہر چیز (کہ جوسعادت انسانی کی بنیاد ہے) کی تشریح اور ہدایت ورحمت ہے ایسے گروہ کے لئے کہ جو ایمان لا یا ہے۔ ۱۱۱"
    ],
    [
        "المر۔ یہ (آسمانی) کتاب کی آیات ہیں اور جو کچھ تیرے پروردگار کی طرف سے تجھ پر نازل ہوا ہے حق ہے۔لیکن اکثر لوگ ایمان نہیں لاتے۔ ۱ ",
        "اللہ وہی تو ہے جس نے آسمان کو قابل مشاہدہ ستون کے بغیر پیدا کیا پھر عرش پھر عرش پر قرار پایا اور تدبیر عالم کی مہار اپنے ہاتھ میں لی اور آفتاب و ماہتاب کو مسخر کیا کہ ان میں سے ہر ایک معین زمانے تک حرکت رکھتے ہیں۔ وہی کاموں کی تدبیر کرتا ہے تمہارے لئے آیات کی تشریح کرتا ہے تاکہ تم اپنے پروردگار کی ملاقات کا یقین حاصل کرلو۔ ۲ ",
        "وہ وہی ہے جس نے زمین کو بچھایا اور اس میں پہاڑ اور نہریں بنائیں اور اس میں تمام پھلوں کے دو جفت پیدا کئے وہی دن کو رات (کا سیاہ پردہ) اوڑھاتا ہے ان میں ان کیلئے آیات(نشانیاں ) ہیں جو غوروفکر کرتے ہیں۔ ۳ ",
        "اور روئے زمین میں ایسے قطعات ہیں جو ایک دوسرے سے ملے ہونے کے باوجود ایک دوسرے سے مختلف ہیں۔ نیز انگور کے باغات، کھیتیاں اور نخلستان ہیں کہ جو کبھی ایک ہی پائے پر اگتے ہیں اور کبھی دو پایوں پر، وہ سب ایک ہی پانی سے سیراب ہوتے ہیں۔ اس کے باوجودان میں سے بعض کو پھل کے لحاظ سے ہم دوسرے پر برتری دیتے ہیں۔ ان میں ان کے لئے نشانیاں ہیں جو اپنی عقل استعمال کرتے ہیں۔ ۴ ",
        "اور اگر تو (کسی چیز پر) تعجب کر ناچاہتا ہے تو ان کی گفتگو عجیب ہے کہ جو کہتے ہیں کہ کیا جس وقت ہم مٹی ہوگئے تو (ہم دوبارہ زندہ ہوں گے اور کیا) ہم نئی خلقت کے ساتھ پلٹ آئیں گے؟ وہ ایسے لوگ ہیں کہ جو اپنے پروردگار سے کافر ہوگئے ہیں اور یہ وہ ہیں جن کی گردن میں زنجیریں ہیں اوریہ اہل جہنم ہیں اور ہمیشہ اس میں رہیں گے۔ ۵",
        "وہ تجھ سے حسنہ (اور رحمت) سے پہلے جلدی سے سیئہ (اور عذاب) کا تقا ضا کرتے ہیں حالانکہ ان سے پہلے عبرت انگیز بلائیں اور مصیبیتں نازل ہوئی ہیں اور اگر چہ لوگ ظلم کرتے ہیں (لیکن) تیرا پروردگار ان کے لئے صاحب مغفرت ہے اور تیرا پروردگار عذاب شدید بھی رکھتا ہے۔ ۶ ",
        "اور وہ جو کافر ہو گئے کہتے ہیں کہ اس کے پروردگار کی طرف سے اس پرآیت (اور معجزہ) کیوں نازل نہیں ہوا؟(اے پیغمبر) تو تو صرف ڈرانے والا ہے اور ہر گروہ کے لئے ہدایت کرنے والا ہوتا ہے۔ ۷ ",
        "اور اللہ ان تمام جنینوں سے آگاہ ہے جن کا ہر مادہ (انسان یا مادہ جانور) حامل ہے او رجسے رحم کم کرتے ہیں (اور مقررہ مدت سے پہلے جنتے ہیں ) اور جسے زیادہ روک رکھتے ہیں اور اس کے ہاں ہر چیز کی مقدار معین ہے۔ ۸ ",
        "وہ غیب و شہود سے آگاہ ہے اور بزرگ و متعال ہے۔ ۹ ",
        "اسے فرق نہیں پڑتا کہ تم میں سے کچھ پنہاں گفتگو کرتے ہیں یا آشکار اور وہ جو رات کو خفیہ حرکت کرتے ہیں یا دن کی روشنی میں۔ ۱۰ ",
        "انسان کے لئے کچھ مامورین ہیں کہ جو پے درپے سامنے سے اور اس کے پیچھے سے اسے (غیر حتمی) حوادث سے محفوظ رکھتے ہیں لیکن خدا کسی قوم کی سرنوشت کو نہیں بدلتا مگر یہ وہ خود اسے تبدیل کریں اور جب خدا کسی قوم کے بارے میں (ان کے اعمال کی وجہ سے) برائی کا ارادہ کرتا ہے تو کوئی چیز اس کے لئے رکاوٹ نہیں ہوتی اورخدا کے علاوہ ان کا کوئی سرپرست نہیں ہوگا۔ ۱۱ ",
        "وہ (خدا) وہی ہے جو تمہیں بجلی دکھاتا ہے کہ جو خوف کا بھی باعث ہے اورامید کا بھی نیزوہ (پانی سے بھرے) بوجھل بادل پیدا کرتا ہے۔ ۱۲ ",
        "اور گرج اس کی تسبیح اور حمد کر تی ہے اور فرشتے (بھی) اس کے خوف سے (مشغول تسبیح ہیں )۔ اور وہ آسمان سے بجلیوں کو بھیجتا ہے اور جسے چاہتا ہے اس میں گرفتار کرتا ہے۔ (حالانکہ) وہ اللہ کے بارے میں مجادلہ میں مشغول ہیں اور اس کی قدرت لامتنا ہی (اور عذاب درد ناک) ہے۔ ۱۳",
        "حق کی دعوت اس کی طرف سے ہے اور جو (مشرک) لوگ غیر خدا کو پکارتے ہیں ان کی پکار کا وہ کوئی جواب نہیں دیتے یہ لوگ اس شخص کی طرح ہیں جو پانی کی طرف اپنی ہتھیلیاں کھولتا ہے تاکہ پانی اس کے منہ تک پہنچ جائے لیکن وہ کبھی نہیں پہنچے گا اور کافروں کی پکار ضلالت (اور گمراہی) کے سوا کچھ نہیں۔ ۱۴ ",
        "جو کچھ آسمانوں اور زمین میں ہے طوعاً یا کرھاً خدا کے لئے سجدہ ریز ہے۔ اسی طرح ان کے سائے بھی صبح و شام سجدہ گزار ہیں۔ ۱۵ ",
        "کہو آسمانوں اور زمین کا پرودگار کون ہے؟ کہہ دو اللہ۔ پھر کہو تم نے اپنے لئے اس کے علاوہ اولیاء (اور خدا) بنالئے ہیں کہ جو اپنے سودوزیاں کے (بھی) مالک نہیں ہیں (چہ چائیکہ تمہارے)۔ کہو! کیا بینا اور نابینا برابر ہیں یا ظلمتیں اور نور برابر ہیں ؟ کیا انہوں نے انہیں اللہ کا اس لئے شریک قرار دیا ہے کہ وہ اللہ کی طرح خلقت رکھتے ہیں اور یہ خلقتیں ان کے لئے مشتبہ ہوگئی ہیں ؟ کہہ دو اللہ ہر چیز کا خالق ہے اور وہی ہے یکتا و کامیاب۔ ۱۶ ",
        "خدا نے آسمان سے پانی بھیجا اور ہر درہ اور دریا سے ان کی مقدار کے مطابق سیلاب امنڈ پڑا۔ پھر پانی کے ریلوں پر جھاگ پیدا ہوگئی اور جن (بھٹیوں ) میں زیورات یا اسباب زندگی تیار کرنے کے لئے آگ روشن کرتے ہیں ان سے بھی جھاگ نکلے گی اس طرح اللہ حق اور باطل کے لئے مثال بیان کرتا ہے لیکن جھاگ ایک طرف ہو جاتی ہے اور لوگوں کے لئے فائدہ رساں چیز (پانی یا خالص دھات) زمین میں باقی رہ جاتی ہے اللہ اسی طرح مثال بیان کرتا ہے ۱۷ ",
        "ان لوگوں کے لئے کہ جنہوں نے اپنے پروردگار کی دعوت کو قبول کیا ہے نیک انجام (جزا اور نتیجہ) ہے اور وہ کہ جنہوں نے اس کی دعوت کو قبول نہیں کیا اگر وہ سب کچھ جو زمین پر ہے او راس کی مثل ان کی ملکیت ہو اور وہ یہ سب کچھ عذاب سے نجات کے لئے دے دیں (لیکن وہ ان سے قبول نہیں کیا جائے گا)۔ ان کے لئے برا حساب ہے اور ان کا ٹھکانا جہنم ہے اور وہ کس قدر برا ٹھکانا ہے۔ ۱۸",
        "کیا وہ شخص جو جانتا ہے کہ تیرے پروردگار کی طرف سے جو کچھ تجھ پر نازل ہوا ہے حق ہے، اس شخص کی طرح ہے جو نابینا ہے (اور نہیں جانتا)۔ بس سمجھ دار لوگ ہی نصیحت حاصل کرتے ہیں۔ ۱۹ ",
        "وہی کہ جو عہد الٰہی کو وفا کرتے ہیں اور پیمان شکنی نہیں کرتے۔ ۲۰ ",
        "وہی کہ جو وہ پیوند برقرار رکھتے ہیں کہ جن کے بارے میں اللہ نے حکم دیا ہے اور جو اپنے پروردگار سے ڈرتے ہیں۔ (اور روز قیامت کے) حساب کی برائی سے ڈرتے ہیں۔ ۲۱ ",
        "اور وہ کہ جو اپنے پرودگار کی خوشنودی حاصل کرنے کیلئے صبر و استقامت کرتے ہیں نماز قائم کرتے ہیں اور ہم نے انہیں جو روزی دی ہے اس میں سے پنہاں اور آشکار خرچ کرتے ہیں اور حسنات (نیکیوں ) کے ذریعے سیئات (برائیوں ) کو ختم کرتے ہیں ان کیلئے آخرت میں اچھا گھر ہے۔ ۲۲ ",
        "وہ جنت کے سدا بہار باغوں میں داخل ہوں گے اسی طرح ان کے آباء، ازواج اور اولاد میں سے صالح افراد بھی (داخل بہشت ہونگے) اور ہر دروازے سے ان کے لئے فرشتے داخل ہوں گے۔ ۲۳ ",
        "(اور ان سے کہیں گے) سلام ہو تم پر صبر و استقامت کی بناء پر۔ تمہیں یہ آخری گھر کیسا اچھا نصیب ہواہے۔ ۲۴ ",
        "اور وہ کہ جو عہد الٰہی کو مستحکم ہونے کے بعد توڑدیتے ہیں اور ان رشتوں کو قطع کردیتے ہیں جنہیں قائم رکھنے کا حکم اللہ نے دیا ہے اور روئے زمین میں فساد کرتے ہیں ان کے لئے لعنت اور آخرت (کے گھر) کا عذاب ہے۔ ۲۵ ",
        "اللہ جسے چاہتا ہے (اور اہل سمجھتا ہے) وسیع رزق دیتا ہے اور جس کے لئے چاہتا ہے (اور مستحق سمجھتا ہے) تنگ کر دیتا ہے لیکن وہ دنیا کی زندگی پر خوش ہو گئے ہیں جب کہ آخرت کے مقابلے میں دنیا وی زندگی متاع ناچیز ہے۔ ۲۶ ",
        "جو لوگ کافر ہو گئے ہیں وہ کہتے ہیں کہ اس پراس کے پرور دگار کی طرف سے آیت (اور معجزہ) کیوں نازل نہیں ہوتا ؟کہہ دو: خدا جسے چاہتا ہے گمراہ کرتا ہے اور جو شخص اس کی طرف پلٹ آتا ہے اسے ہدایت کرتا ہے۔ ۲۷ ",
        "یہ وہی لوگ ہیں جو ایمان لائے ہیں اور ان کے دل یاد خدا سے مطمئن (اور پرسکون) ہیں یاد رکھو کہ یاد خدا سے دل مطمئن ہوتے ہیں۔ ۲۸",
        "جو لوگ ایمان لائے اور انہوں نے نیک اعمال انجام دیئے پاکیزہ ترین (زندگی ہے) اور بہترین انجام ان کا نصیب ہے۔ ۲۹ ",
        "جیسا کہ (ہم نے گزشتہ انبیاء کو بھیجا) تجھے بھی ایک امت کے درمیان بھیجا کہ جس سے پہلے دوسری امتیں آئیں اور چلی گئیں، تاکہ ہم نے جو کچھ تجھ پر وحی کی ہے ان کے سامنے پڑھو حالانکہ وہ رحمان (وہ خدا کو جس کی رحمت سب پر محیط ہے) سے کفر کرتے ہیں۔ کہہ دو وہ میرا پروردگار ہے، اس کے علاوہ کوئی معبود نہیں میں نے اس پر توکل کیا ہے اور میری بازگشت اس کی طرف ہے۔ ۳۰ ",
        "اگر قرآن کی وجہ سے پہاڑ چلنے لگ جائیں اور زمین ٹکڑے ٹکڑے ہو جائے اور اس کے ذریعے مردوں کے ساتھ گفتگو کی جائے (وہ پھر بھی ایمان نہیں لائیں گے)۔ لیکن یہ سب کچھ خدا کے اختیار میں ہے کیا وہ لوگ جو ایمان لائے ہیں نہیں جانتے کہ اگرخدا چاہے تو تمام لوگوں کو (جبراً) ہدایت کر دے لیکن (جبری ہدایت کو کوئی فائدہ نہیں ) اور کافروں پر ان کے اعمال کی وجہ سے مسلل سرکوبی کرنے والی مصیبتیں ٹوٹتی رہیں گی یا ان کے گھروں کے ارد گرد نازل ہوں گی یہاں تک کہ اللہ کا آخری وعدہ پورا ہو، بیشک اللہ اپنے وعدے کی خلاف ورزی نہیں کرتا۔ ۳۱ ",
        "(اے رسول) تجھ سے پہلے انبیاء کا بھی تمسخر اڑایا گیا۔ میں نے کافروں کو مہلت دی، پھر ان کی گرفت کی، تو نے دیکھا (میری) سزا کیسی تھی؟ ۳۲ ",
        "کیا وہ کہ جو سب کے سروں پر موجود ہے (اور سب کا نگران اورنگہبان ہے) او ر سب کے اعمال دیکھتا ہے اس کی مانند ہے کہ جو ان میں سے کوئی صفت نہیں رکھتا؟ انہوں نے خدا کے لئے شریک قر ار دیئے ہیں کہہ دو ان کے نام لو کیا اسے ایسی چیزکی خبر دیتے ہو کہ روئے زمین میں جس کے وجود سے وہ بے خبر ہے یاظاہری اور کھوکھلی باتیں کرتے ہو (نہیں خدا کا کوئی شریک نہیں ہے)۔ بلکہ کا فروں کے سامنے ان کے جھوٹ مزین کئے گئے ہیں اور اندرونی ناپاکی کی بناء پر ان کا خیال ہے کہ یہ حقیقت پرمبنی ہیں اور وہ (خدا کی) راہ سے روک دیئے گئے ہیں اور جسے خدا گمراہ کر دے اس کے لئے کوئی راہنما نہیں ہو گا۔ ۳۳ ",
        "ان کے لئے دنیا میں دردناک عذاب ہے اورآخرت کا عذاب زیادہ سخت ہے اور اللہ کے مقابلے میں کوئی ان کا دفاع نہیں کر سکتا۔ ۳۴",
        "وہ جنت کہ جس کار پرہیز گاروں سے وعدہ کیا گیا ہے اس کے درختوں کے نیچے نہریں جاری ہیں۔اس کے پھل دائمی ہیں اور اس کے سائے ہمیشہ کے لئے ہیں۔ یہ انجام ان لوگوں کے لئے ہے جنہوں نے پرہیز گاری اختیا ر کی ہے اورکا فروں کا انجام جہنم کی آگ ہے۔ ۳۵ ",
        "اور وہ کہ جنہیں ہم نے آسمانی کتاب دی ہے وہ اس پرخوش ہیں کہ جو تجھ پر نازل ہوا ہے اور بعض احزاب (اور گروہ) اس کے ایک حصہ کا انکار کرتے ہیں۔ کہہ دو میں مامور ہوں کہ اللہ کی عبادت کروں اور اس کے لئے شریک قرارنہ دوں۔ میں اس کی طرف دعوت دیتا ہوں اور (سب کی) باز گشت اسی کی طرف ہے۔ ۳۶ ",
        "جس طرح (ہم نے گزشتہ انبیاء کو آسمانی کتاب دی ہے) تجھ پر بھی واضح اور صریح فرمان نازل کیا ہے اور آگاہی آجانے کے بعد اگر تو ان کی خواہشات کی پیروی کرے تو خدا کے سامنے کوئی حمایت کرنے والا اور بچانے والانہیں ہوگا۔ ۳۷ ",
        "اور ہم نے تجھ سے پہلے رسول بھیجے ہیں اور ان کی بیویاں اور اولاد بھی تھی اور کوئی رسول حکم خدا کے بغیر (اپنی طرف سے) کوئی معجزہ نہیں لاسکتا تھا، ہر زمانہ ایک کتاب رکھتا ہے (اور ہر کام کے لئے وقت مقرر ہے)۔ ۳۸ ",
        "اللہ جسے چاہتا ہے محو کر دیتا ہے اور جسے چا ہتا ہے ثبات عطا فرماتا ہے اور ام الکتاب اس کے پاس ہے۔ ۳۹ ",
        "اور وہ بعض سزائیں کہ جن کا ہم نے ان سے وعدہ کیا ہے تجھے دکھائیں یا (ان سزاؤں کے آنے سے پہلے) ہم تجھے ماردیں تو ہر حالت میں توفقط ابلاغ پر مامور ہے اور (ان کا) حساب ہمارے ذمہ ہے۔ ۴۰ ",
        "کیا تم نے دیکھا نہیں کہ ہم ہمیشہ زمین کے اطراف (و جوانب) کو کم کرتے رہتے ہیں۔اور اللہ حکومت کرتا ہے اور کسی شخص کو اسے روکنے یا اس کے احکام رد کرنے کا یارا نہیں اور وہ سریع الحساب ہے۔ ۴۱ ",
        "وہ لوگ جنہوں نے ان سے پہلے سازشیں کیں اور منصوبے بنائیں لیکن منصوبہ بنانا تو خدا کا کام ہے کہ جو ہر شخص کے کام سے آگاہ ہے اور عنقریب کفار جان لیں گے کہ دوسرے گھر میں (نیک و بد) انجام کس کا ہے۔ ۴۲",
        "جو کافر ہو گئے ہیں وہ کہتے ہیں کہ تو رسول نہیں ہے کہہ دے کہ اللہ اور وہ لوگ کہ جن کے پاس علم کتاب (اور قرآن کی آگاہی) ہے (میری) گواہی کے لئے کافی ہیں۔ ۴۳"
    ],
    [
        "الر۔ یہ وہ کتاب ہے جو ہم نے تجھ پر نازل کی تاکہ تو پروردگار کے فرمان سے لوگوں کو (شرک‘ ظلم اور طغیان کی)تاریکیوں سے نکال کر (ایمان‘ عدل اور صلح) کی روشنی عزیز و حمید خدا کی راہ کی طرف لے جاؤــ۔ ۱ ",
        "وہی خدا کہ جو کچھ آسمانوں میں ہے اور جو کچھ زمین میں ہے اسی کا ہے وا ئے ہو کافروں کیلئے قیامت کے شدید عذاب سے۔ ۲ ",
        "وہی کہ جو دنیاوی زندگی کو آخرت پر ترجیح دیتے ہیں اور(لوگوں کو) اللہ کی راہ سے روکتے ہیں اور چاہتے ہیں کہ راہ حق کو ٹیڑھا کر دیں۔ ایسے لوگ دور کی گمراہی میں ہیں۔ ۳ ",
        "ہم نے کوئی رسول نہیں بھیجا مگر اس کی قوم کی زبان میں تاکہ ان کے سامنے(حقائق) آشکار کرے پھر خدا جسے چاہے اور مستحق سمجھے گمراہ کرتا ہے اور جسے چاہے (اور مستحق سمجھے) ہدایت فرماتا ہے اور وہ تود انا و حکیم ہے۔ ۴ ",
        "اور ہم نے موسیٰ کو اپنی آیات کیساتھ بھیجا (اورحکم دیا) کہ اپنی قوم کو ظلمات سے نور کی طرف نکال اور انہیں ایام اللہ یاد دلائے اس میں ہر صبر کرنے والے اور شکر گزار کیلئے نشانیاں ہیں۔ ۵",
        "وہ وقت یادکرو کہ جب موسیٰ نے اپنی قوم سے کہا اپنے اوپر خدا کی نعمت کو یاد رکھو جب کہ اس نے تمہیں آل فرعون (کے چنگل) سے نجات بخشی وہ کہ جو تمہیں بد ترین طریقے سے عذاب دیتے تھے۔ تمہارے لڑکوں کو ذبح کرتے تھے اور تمہاری عورتوں کو (خدمت گاری کیلئے) زندہ رکھتے تھے اور اس میں تمہارے پروردگار کی طر ف سے بہت بڑی آزمائش تھی۔ ۶ ",
        "(اسی طرح) اس وقت کو یاد کرو کہ جب تمہارے پروردگار نے اعلان کیا کہ اگر شکر گزاری کرو گے تو تم پر(اپنی نعمت کا) اضافہ کروں گا اور اگر کفران کرو گے تو میرا عذاب بھی سخت ہے۔ ۷ ",
        "اورموسیٰ نے(بنی اسرائیل سے) کہا اگر تم اور روئے زمین کے تمام لوگ کافر ہو جائیں تو(خدا کو کوئی نقصان نہیں پہنچے گا کیونکہ) خدا بے نیاز اور لائق ستائش ہے۔ ۸ ",
        "کیا تمہیں ان لوگوں کی خبر نہیں پہنچی کہ جو تم سے پہلے تھے؟ قوم نوح عاد ثمود اور وہ جوان کے بعد تھے وہی کہ جن سے خدا کے علاوہ کوئی آگاہ نہیں ہے ان کے پیغمبر ان کے پاس واضح دلائل لے کر آئے لیکن انہوں نے(تعجب اور استہزاء سے)اپنے منہ پر ہاتھ رکھ کر کہا کہ ہم اس چیز کے کافر(منکر) ہیں جس کے لئے تم مامور ہو اور جس کی طرف تم ہمیں بلاتے ہو اس کے بارے میں ہمیں شک ہے۔ ۹ ",
        "ان کے رسولوں نے کہا کیا اللہ کے بارے میں شک ہے ؟ وہ اللہ جس نے آسمانوں اور زمین کو پیدا کیا ہے وہ کہ جو تمہیں دعوت دیتا ہے تاکہ تمہارے گناہ بخش دے اور تمہیں وعدہ گاہ تک باقی رکھے؟ انہوں نے کہا (ہم یہ باتیں نہیں سمجھتے ہم تو اتنی بات جانتے ہیں کہ) تم تو ہمارے جیسے انسان ہو اور تم چاہتے ہو کہ ہمارے آباؤ اجداد پرستش کرتے تھے ۔تم ہمارے لئے کوئی واضح دلیل لاؤ۔ ۱۰",
        "ان کے رسولوں نے ان سے کہا یہ ٹھیک ہے کہ ہم تم جیسے بشر ہیں لیکن خدا اپنے بندوں میں سے جسے چاہتا ہے (اور اسے اہل پاتا ہے) نعمت(اورمقام رسالت) عطا فرماتا ہے اور ہم حکم خدا کے بغیر ہر گز معجزہ نہیں لا سکتے اورتمام باایمان افراد صرف اللہ ہی پر توکل کرنا چاہتے ہیں۔ ۱۱ ",
        "ہم اللہ پر کیوں توکل نہ کریں جب کہ اس نے ہمیں ہماری (سعادت کی) راہوں کی طرف رہبری کی ہے اور ہم تمہاری ایذارسانیوں پر یقیناً صبر کریں گے اور توکل کرنے والوں کو صرف اللہ پر توکل کرنا چاہئے۔ ۱۲ ",
        "جنہوں نے اپنے رسولوں سے کفر کیا انہوں کہا یقیناً ہم تمہیں اپنی سر زمین سے نکال باہر کریں گے مگر یہ کہ ہمارے دین کی طرف لوٹ آؤ تو ایسے موقع پر ان کے پروردگار نے ان کی طرف وحی کی کہ میں ظالموں کو ہلاک کر دوں گا۔ ۱۳ ",
        "اور تمہیں ان کے بعد زمین میں سکونت بخشوں گا یہ (کامیابی) اس کیلئے ہے جو میرے مقام عدالت سے ڈرتا ہو اور میرے عذاب کا خوف رکھتا ہو۔ ۱۴ ",
        "انہوں نے (خدا سے) فتح و کامرانی کا تقاضا کیااور ہر جبار منحرف نا امید اور نابود ہوا۔ ۱۵ ",
        "اس کے پیچھے جہنم ہو گا اور اسے متعفن پانی پلایا جائے گا۔ ۱۶ ",
        "وہ اسے بڑی مشکل سے گھونٹ گھونٹ کرکے پیئے گا اور وہ اسے خوشی سے پینے کو تیار نہیں اور ہر جگہ سے موت اس کی طرف آئے گی لیکن اس کے باوجود وہ مرے گا نہیں اور اس کے پیچھے عذاب شدید ہے۔ ۱۷ ",
        "جنہوں نے اپنے پروردگار سے کفر کیا ان لوگوں کے اعمال خاکستر کی مانند ہیں کہ جنہیں ایک طوفانی دن میں تیز آندھی کا سامنا کرنا پڑے تو ان میں یہ طاقت نہیں کہ جو کچھ انہوں نے انجام دیا ہے اسے اپنے ہاتھ میں لیں اور یہ بہت دور کی گمراہی ہے۔ ۱۸",
        "کیا تو نے دیکھا نہیں کہ خدا نے آسمانوں اور زمین کو حق کے ساتھ پیدا کیا ہے اگر وہ چاہے تو تمہیں لے جائے اور نئی مخلوق کو لے آئے۔ ۱۹ ",
        "اور یہ کام خدا کے لئے مشکل نہیں ہے۔ ۲۰ ",
        "اور(قیامت کے روز) وہ سب خدا کے سامنے ظاہر ہونگے تو اس وقت ضعفاء(نادان پیروکار) مستکبرین سے کہیں گے ہم تمہارے پیروکار تھے۔ تو کیا تم تیار ہو کہ عذاب الٰہی کا کچھ حصہ قبول کرو اور ہم سے اس کا بوجھ اٹھا لو؟ تو وہ کہیں گے کہ اگر خدا نے (عذاب سے رہائی کی طرف)ہماری ہدایت کی ہوتی تو ہم بھی تمہیں ہدایت کرتے (معاملہ اس سے آگے نکل گیا ہے) چاہے ہم بے قرار ہوں یا صبر کریں ہمارے لئے کوئی نجات کی راہ موجود نہیں ہے۔ ۲۱ ",
        "اور جس وقت (حسابوکتاب کا)کام تمام ہو گیا تو شیطان (اپنے پیروکاروں سے) کہے گا کہ خدا نے تم سے حق وعدہ کیا تھا اور میں نے تم سے (باطل)وعدہ کیا تھا اورمیں نے اپنے وعدے کی خلاف ورزی کی۔ میں تم پر کوئی تسلط نہیں رکھتا تھا سوائے اس کے کہ میں نے تمہیں دعوت دی اور تم نے (اپنی مرضی سے) قبول کر لی۔ لہٰذا مجھے ملامت نہ کرو اپنے آپ کو سرزنش کرو نہ میں تمہارا فریاد رس ہوں نہ تم میرے فریاد رس ہو۔ تم نے جو مجھے(خداکا) شریک بنایا(اور تم پہلے ہی سے کرتے تھے) میں اس سے بیزار ہوں اور میں اس کا انکار کرتا ہوں۔ یقیناً ظالموں کیلئے درد ناک عذاب ہے۔ ۲۲ ",
        "اور جو لوگ ایمان لائے اور انہوں نے نیک کام کئے وہ باغات بہشت میں داخل ہوں گے ایسے باغات کہ جن کے درختوں کے نیچے نہریں جاری ہوں گی۔ وہ اپنے پروردگار کے اذن سے ہمیشہ ان میں رہیں گے اور وہاں ان کا تحیہ سلام ہو گا۔ ۲۳ ",
        "کیا تو نے دیکھا نہیں کہ کس طرح اللہ نے کلمہ طیبہ(اور گفتار پاکیزہ) کو پاکیزہ درخت سے تشبیہ دی ہے کہ جس کی جڑ(زمین میں ) ثابت ہے اور جس کی شاخ آسمان ہے۔ ۲۴",
        "وہ اپنے پروردگار کے حکم سے ہر وقت اپنے پھل دیتا ہے اور اللہ لوگوں کیلئے مثالیں بیان کرتا ہے کہ شاید وہ نصیحت حاصل کریں۔ ۲۵ ",
        "اور(رہی) کلمہ خبیثہ کی مثال تووہ خبیث اور ناپاک درخت کی مانند ہے جو زمین سے اکھڑچکا ہے اور اس کیلئے قرار ثبات نہیں ہے۔ ۲۶ ",
        "جو لوگ ایمان لائے ہیں اللہ انہیں ان کی گفتار اور اعتقاد کے ثبات کی وجہ سے ثابت قدم رکھے گا اس جہاں میں بھی اور آخرت میں بھی نیز اللہ ظالموں کو گمراہ کرتاہے (اور ان سے اپنا لطف و کرم چھین لیتا ہے)اور خدا جو کام چاہے اور(قرین مصلحت سمجھے) انجام دیتا ہے۔ ۲۷ ",
        "کیاتو نے(انہیں ) نہیں دیکھا جنہوں نے خدا کی نعمت کو نا شکری میں بدل دیا اور اپنی قوم کو ہلاکت کے گڑھے کی طرف کھینچ لے گئے؟ ۲۸ ",
        "(دارالبوار وہی) جہنم ہے کہ جس کی آگ میں وہ داخل ہوں گے اور وہ برا ٹھکانا ہے۔ ۲۹ ",
        "انہوں نے خدا کے ہمسر قرار دیئے تاکہ(لوگوں کو) اس کی راہ سے(منحرف) اور گمراہ کریں ا ن سے کہہ دو (کہ چند دن) دنیا کی زندگی(اور اس کی لذتوں ) سے فائدہ اٹھا لو مگر بالآخر تمہیں (جہنم کی) آگ کی طرف لوٹ کر جانا ہے۔ ۳۰ ",
        "میرے ان بندوں سے کہہ دو کہ جو ایمان لائے ہیں کہ نماز قائم کریں اور ہم نے جو انہیں روزی دی ہے اس میں سے پنہاں و آشکار انفاق کریں اس سے پہلے کہ وہ دن آجائے کہ جس میں خرید و فروخت ہے نہ دوستی ۔ ۳۱ ",
        "اللہ وہی ہے جس نے آسمانوں اور زمین کو پیدا کیا ہے اور آسمان سے پانی نازل فرمایا ـ اس کے ذریعے تمہارے رزق کے طور پر پھل اگائے ہیں اور کشتی کو تمہارے لئے مسخر کیا ہے تاکہ وہ اس کے حکم سے صفحہ دریا پر چلے اور نہریں بھی تمہارے لئے مسخر کی ہیں۔ ۳۲ ",
        "اور(خدانے) منظم لائحہ عمل کے ماتحت کام کرنے والے سورج اور چاند کو تمہارے لئے مسخر کیا ہے ۔اور رات اور دن کو (بھی) تمہارے لئے مسخر کیا ہے۔ ۳۳",
        "اور تم نے جس چیز کا اس سے تقاضا کیا تھا وہ اس نے تمہیں دے دی اور نعمات الٰہی کا شمار کرنے لگو تو ہر گز شمار نہیں کر سکو گے انسان ظالم اور کفران کرنے والا ہے۔ ۳۴ ",
        "وہ وقت (یاد کرو) جب ابراہیم نے کہا پروردگار ا ! اس شہر (مکہ) کو شہر امن قرار دے اور مجھے اور میری اولاد کو بتوں کی پرستش سے دور رکھ۔ ۳۵ ",
        "پروردگارا ! انہوں (بتوں ) نے بہت سے لوگوں کو گمراہ کر رکھا ہے پس جو شخص میری پیروی کرے وہ مجھ سے ہے اور جو میری نا فرمانی کرے تو تو بخشنے والا مہربان ہے۔ ۳۶ ",
        "پروردگار ا ! میں نے اپنی کچھ اولاد کو تیرے گھر کے پاس کہ جو تیرا حرم ہے ،بے آب و گیاہ سر زمین میں ٹھہرایا ہے تاکہ نماز قائم کریں۔ تو کچھ لوگوں کے دل ان کی طرف موڑ دے اور انہیں ثمرات میں سے رزق عطا فرما، شاید وہ تیرا شکر بجا لائیں۔ ۳۷ ",
        "پروردگارا! جو کچھ ہم چھپاتے ہیں یا ظاہر کرتے ہیں تو اسے جانتا ہے ۔ اور زمین و آسمان میں کوئی چیز اللہ پر مخفی نہیں ہے۔ ۳۸ ",
        "حمد ہے اس اللہ کی جس نے مجھے بڑھاپے میں اسماعیل اور اسحاق عطا کئے یقیناً میرا خدا دعا سنتا ہے (اور قبول فرماتا ہے)۔ ۳۹ ",
        "خدایا ! مجھے نماز قائم کرنے والا بنا اور میری اولاد میں سے بھی ایسا ہی کر۔ پروردگارا !(ہماری) دعا قبول فرما۔ ۴۰ ",
        "پروردگارا ! مجھے میرے ماں باپ کو اور تمام مومنین کو اس روز بخش دے جب حساب قائم ہو گا۔ ۴۱ ",
        "اور (اے پیغمبر) کہیں یہ گمان نہ کر کہ خدا ظالموں کے اعمال سے غافل ہے (ایسا نہیں ہے بلکہ اس نے)ان کیلئے(سزا کو) اس دن کیلئے موخر کررکھا ہے جس دن(خوف و دہشت کے مارے) آنکھیں پتھراجائیں گی۔ ۴۲",
        "وہ گردنیں اوپر کئے اور سر اٹھائے ہوں گے اور ان کی آنکھیں بے حرکت ہو کر رہ جائیں گی اور ان کے (ڈوبتے ہوئے) دل بالکل ویران ہوں گے۔ ۴۳ ",
        "اور لوگوں کوا س دن سے ڈراؤ جس روز عذاب الٰہی ان کی طرف آئے گا وہ دن کہ جب ظالم کہیں گے پروردگارا ! ہمیں تھوڑی سی مدت کیلئے مہلت دے دے تاکہ ہم تیری دعوت قبول کر لیں اور رسولوں کی اتباع کر لیں (لیکن انہیں فوراً جواب دیا جائے گا کہ) کیا پہلے تم قسم کھا کر نہ کہتے تھے کہ تمہارے لئے زوال و فنا نہیں ہے۔ ۴۴ ",
        "(کیا وہ تمہی نہ تھے کہ) جنہوں نے ان لوگوں کے گھروں اور(محلات)میں سکونت اختیار کی کہ جنہوں نے اپنے اوپر ظلم کیا تھا جب کہ تم پر یہ امر آشکار ہو چکا تھا کہ ہم نے ان کے ساتھ کیا سلوک کیا اور ہم نے تم سے (گزشتہ لوگوں کے انجام کی)مثالیں بیان کر دی تھیں (پھر بھی تم بیدار نہ ہوئے)۔ ۴۵ ",
        "انہوں نے اپنا پورا مکر کیا اور ان کے سارے مکر اور (سازشیں ) خدا کے سامنے آشکار ہیں اگرچہ ان کے مکر سے پہاڑ اپنی جگہ سے ہٹ جائیں۔ ۴۶ ",
        "اور یہ گمان نہ کرنا کہ خدا ان وعدوں کی خلاف ورزی کرے گا کہ جوا س نے اپنے رسولوں سے کئے ہیں کیونکہ خدا توانا(بھی)ہے اور صاحب انتقام بھی۔ ۴۷ ",
        "وہ دن جب یہ زمین دوسری زمین میں بدل جائے گی اور آسمان (دوسرے آسمانوں میں ) تبدیل ہو جائیں گے اور خدائے واحد وقہار کی بار گاہ میں ظاہر ہوں گے۔ ۴۸ ",
        "اور تو اس دن مجرموں کو اکٹھا طوق و زنجیر میں جکڑا ہوا دیکھے گا۔ ۴۹ ",
        "اور ان کا لباس قطر ان (جلانے والا چپکا ہوا بد بودار ماد ہ) کا ہو گا اور ان کے چہروں کو آگ ڈھانپ لے گی۔ ۵۰ ",
        "تاکہ خدا ہر شخص کو جو کچھ اس نے انجام دیا ہے اس کی جزا دے کیونکہ خدا سریع الحساب ہے۔ ۵۱ ",
        "(یہ قرآن سب) لوگوں کیلئے اعلان ہے تاکہ سب کو تہدید ہو جائے اور(سب)جان لیں کہ وہ اکیلا معبود ہے ،نیز اس لئے کہ صاحبان عقل(اور غور و فکر کرنے والے) نصیحت حاصل کریں۔ ۵۲"
    ],
    [
        "الر۔ یہ (آسمانی) کتاب اور قرآن مبین کی آیات ہیں۔ ۱ ",
        "(جس وقت) کافر (اپنے اعمال کے برے آثار دیکھیں گے)کس قدر آزرو کریں گے کہ وہ مسلمان ہوتے۔ ۲ ",
        "چھوڑو انہیں وہ کھالیں ‘ فائدہ اٹھالیں اور آرزوئیں انہیں غافل کردیں لیکن وہ بہت جلد سمجھ جائیں گے۔ ۳ ",
        "ہم نے کسی شہر و دیار (کے باسیوں )کو ہلاک نہیں کیا مگر یہ کہ وہ اجل معین(اور تغیر ناپذیر زمانہ) رکھتے تھے۔ ۴ ",
        "نہ کوئی امت اپنی اجل سے آگے بڑھ سکتی ہے اور نہ پیچھے ہٹ سکتی ہے۔ ۵ ",
        "اور انہوں (کفار) نے کہا: اے وہ شخص (پیغمبر) جس پر ذکر(قرآن) نازل ہوا ہے ،بے شک تو دیوانہ ہے۔ ۶ ",
        "اگر تو سچ کہتاہے تو ہمارے لئے فرشتے کیوں نہیں لے آتا۔ ۷ ",
        "(لیکن انہیں جان لینا چاہئے کہ) ہم فرشتوں کو حق کے بغیر نازل نہیں کرتے اور جس وقت نازل ہوئے تو پھر انہیں مہلت نہیں دی جائیگی۔ ۸ ",
        "ہم نے قرآن کو نازل کیا ہے اور ہم قطعی طور پر اس کی حفاظت کریں گے۔ ۹ ",
        "او رہم نے تجھ سے پہلے(بھی) گذشتہ امتوں کے درمیان پیغمبر بھیجے ہیں۔ ۱۰ ",
        "کوئی پیغمبر ان کے پاس نہیں آتا تھا مگر یہ کہ وہ اس کا مذاق اڑاتے تھے۔ ۱۱ ",
        "ہم اسی طرح قرآن کو مجرموں کے دلوں کے اندر راستہ دیتے ہیں۔ ۱۲ ",
        "لیکن اس کے باوجود) وہ اس پر ایمان نہیں لائیں گے اور گذشتہ امتوں کی روش بھی اسی طرح تھی۔ ۱۳ ",
        "اور اگر ہم آسمان سے ان کیلئے کوئی دروازہ کھول دیں اور وہ مسلسل اس میں اوپر کی طرف جائیں۔ ۱۴ ",
        "تو کہیں گے کہ ہماری چشم بندی کی گئی ہے ،بلکہ ہمیں (سرتاپا مسحور اور ہم پر) جادو کر دیاگیا ہے۔ ۱۵",
        "اورہم نے آسمان میں برج قرار دیئے ہیں اور انہیں ناظرین(دیکھنے والوں ) کیلئے زینت عطا کی ہے۔ ۱۶ ",
        "اور اس کی ہر شیطان مردود سے حفاظت کی ہے۔ ۱۷ ",
        "مگر استراق سمع کرنے والے کہ شہاب مبین جن کا تعاقب کرتے ہیں۔ ۱۸ ",
        "اور ہم نے زمین کو پھیلا یا اور اس میں ثابت پہاڑ ڈالے اور اس تمام موزوں نباتات اگائے۔ ۱۹ ",
        "اور ہم نے تمہارے لئے طرح طرح کے وسائل زندگی فراہم کئے اسی طرح ان کے لئے بھی جنہیں تم روزی نہیں دے سکتے۔ ۲۰ ",
        "اورتمام چیزوں کے خزانے ہمارے پاس ہیں لیکن ہم معین انداز سے سوا انہیں نازل نہیں کرتے۔ ۲۱ ",
        "ہم نے ہوائیں تلقیح کیلئے بھیجیں اور آسمان سے ہم نے پانی نازل کیا اور اس کے زریعہ سے ہم نے سب کو سیراب کیا جبکہ تم اس کی حفاظت کی طاقت نہیں رکھتے تھے۔ ۲۲ ",
        "اور ہم ہی ہیں جو زندہ کرتے ہیں اور ہم ہی مارتے ہیں اور ہم (سارے جہان) کے وارث ہیں۔ ۲۳ ",
        "اورہم تم سے متقدمین (پہلے والوں ) کو بھی جانتے ہیں اور متاخرین(آنے والوں ) کو بھی۔ ۲۴ ",
        "اورتیرا پروردگار یقینی طور پر(قیامت میں ) سب کو جمع کرے گا کیونکہ وہ دانا و حکیم ہے۔ ۲۵ ",
        "اورہم نے انسان کو خشک شدہ مٹی سے پیدا کیا کہ جو بدبو دار (سیاہ رنگ) کیچڑ سے لی گئی تھی۔ ۲۶ ",
        "اور ہم نے جنات کو گرم اور جلانے والی آگ سے خلق فرمایا۔ ۲۷ ",
        "اور(یاد کر و وہ وقت) کہ جب تیرے پروردگار نے فرشتوں سے کہا میں بشر کو خشک شدہ مٹی جو بدبو دار کیچڑ سے لی گئی ہے سے خلق کروں گا۔ ۲۸ ",
        "جب میں اس کام کو انجام دے چکوں اور اس میں اپنی (ایک شائستہ اور عظیم)روح پھونک دوں تو سب کے سب اسے سجدہ کرنا۔ ۲۹ ",
        "تمام فرشتوں نے (بلا استثناء) سجدہ کیا۔ ۳۰ ",
        "سوائے ابلیس کے کہ جس نے سجدہ کرنے والوں میں سے ہونے سے انکار کر دیا۔ ۳۱",
        "(اللہ نے)فرمایا: اے ابلیس ! تو ساجدین کے ساتھ کیوں شامل نہیں ہوا ؟ ۳۲ ",
        "اس نے کہا :میں ہرگز ایسے بشر کو سجدہ نہیں کروں گا جسے تو نے بدبودار کیچڑ سے لی گئی خشک شدہ مٹی سے خلق فرمایا ہے۔ ۳۳ ",
        "اللہ نے فرمایا: ان(فرشتوں ) کی صف سے نکل جا کہ تو ہماری درگاہ سے راندہ گیا ہے۔ ۳۴ ",
        "اور تجھ پر رو ز قیامت تک لعنت (اور رحمت حق سے دوری)ہو گی۔ ۳۵ ",
        "اس نے کہا :پروردگارا ! مجھے روز قیامت تک مہلت دے (اور زندہ رکھ) ۳۶ ",
        "(اللہ نے) فرمایا: تو مہلت حاصل کرنے والوں میں سے ہے۔ ۳۷ ",
        "(لیکن روز قیامت تک نہیں بلکہ) معین دن اور وقت تک۔ ۳۸ ",
        "اس نے کہا: پروردگارا ! چونکہ تو نے مجھے گمراہ کیا ہے، میں مادی نعمتوں کو زمین میں ان (انسا نوں )کی نگاہ میں مزین کروں گا اور سب کو گمراہ کروں گا۔ ۳۹ ",
        "اور ان سب کو گمراہ کروں گا سوائے ان بندوں کے جوتیرے مخلص ہیں۔ ۴۰ ",
        "فرمایا: یہ میری مستقیم اور سیدھی راہ ہے(اور ہمیشہ کی سنت ہے)۔ ۴۱ ",
        "(کہ) تو میرے بندوں پر تسلط حاصل نہیں کر سکے گاسوائے ان گمراہوں کے جو تیری پیروی کریں گے۔ ۴۲ ",
        "اور جہنم ان سب کی وعدہ گاہ ہے۔ ۴۳ ",
        "جس کے سات دروازے ہیں اور ہر دروازے کیلئے ان میں سے ایک معین گروہ تقسیم شدہ ہے۔ ۴۴ ",
        "پرہیز گار (بہشت کے سر سبز) باغوں اور اس کے سر چشموں کے کنارے ہوں گے۔ ۴۵ ",
        "(اللہ کے فرشتے ان سے کہیں گے) امن و سلامتی کے ساتھ ان باغوں میں داخل ہو جاؤ۔ ۴۶ ",
        "ہم ان کے سینوں سے ہر قسم کا غل (حسد‘ کینہ‘ عداوت اور خیانت) اتار لیں گے اور(ان کی روح پاک کر دیں گے)اس حالت میں کہ سب بھائی بھائی بن کر تختوں پر ایک دوسرے کے سامنے بیٹھے ہوں گے۔ ۴۷ ",
        "انہیں ہرگز کوئی خستگی اور تکان نہ ہو گی اور انہیں اس سے کبھی بھی نہیں نکالا جائے گا۔ ۴۸ ",
        "میرے بندوں کو آگاہ کر دو کہ میں غفور و رحیم ہوں۔ ۴۹ ",
        "نیز (انہیں بتا دو کہ) میرا عذاب اور سزا دردناک ہے۔ ۵۰ ",
        "اور انہیں (میرے بندوں کو) ابراہیم کے مہمانوں کی خبر دو۔ ۵۱",
        "جس وقت و ہ اس (ابراہیم)کے پاس آئے اور سلام کیا تو (ابراہیم) نے کہا ہم تم سے خوفزدہ ہیں۔ ۵۲ ",
        "انہوں نے کہا: ڈر نہیں ہم تجھے ایک دانا و عالم بیٹے کی بشارت دیتے ہیں۔ ۵۳ ",
        "اس (ابرا ہیم )نے کہا۔کیا مجھے بشارت دیتے ہو حالانکہ میں بوڑھا ہو گیا ہوں (تو پھر) کس چیز کی بشارت دیتے ہو؟ ۵۴ ",
        "انہوں نے کہا:ہم سچی بشارت دیتے ہیں،پس تم مایوس لوگوں میں سے نہ ہوجاؤ۔ ۵۵ ",
        "اس نے کہا اپنے پروردگار کی رحمت سے گمراہوں کے علاوہ کون مایوس ہوتا ہے۔ ۵۶ ",
        "پھر اس (ابراہیم) نے پوچھا: اے فرستادگان الٰہی ! تم کس کام کیلئے مامور کئے گئے ہو؟ ۵۷ ",
        "وہ کہنے لگے ہماری ذمہ داری گنہ گار قوم سے متعلق ہے (کہ انہیں ہلاک کریں )۔ ۵۸ ",
        "سوائے خاندان لوط کے کہ ان سب کو بچا لیں گے۔ ۵۹ ",
        "البتہ اس کی بیوی کہ ہم نے طے کیا ہے کہ وہ (شہر میں ) پیچھے رہ جانے والوں (اور ہلاک ہونے والوں ) میں سے ہوگی۔ ۶۰ ",
        "جس وقت(خدا کے) بھیجے ہوئے خاندان لوط کے پا س آئے۔ ۶۱ ",
        "تولوط نے کہا: تم انجانے افراد ہو۔ ۶۲ ",
        "انہوں نے کہا: ہم تیرے پاس وہی چیز لائے ہیں کہ جس کے بارے میں وہ (کافر) شک و تردد کرتے تھے (ہم عذاب پر مامور ہیں )۔ ۶۳ ",
        "اورہم تیرے پاس حقیقت مسلمہ لائے ہیں اور ہم سچ کہتے ہیں۔ ۶۴ ",
        "لہٰذا رات کے آخری پہر اپنے گھر والوں کو ساتھ لے اور یہاں سے نکل پڑ۔ تو ان کے پیچھے پیچھے چل ،اورتم میں سے کوئی بھی پیچھے مڑ کر نہ دیکھے اور جہاں کیلئے تمہیں کہا گیا ہے وہاں چلے جاؤ۔ ۶۵ ",
        "اور ہم نے لوط کو وحی کی کہ صبح کے وقت ان سب کی جڑ اکھاڑ پھینکی جائے گی۔ ۶۶ ",
        "اورشہر کے لوگ(مہمانوں کی خبرسن کر) خوشیاں مناتے ہوئے(بری نیت سے) ۔ ۶۷ ",
        "ا س نے(لوط) کہا: یہ میرے مہمان ہیں میری آبرو نہ گنواؤ۔ ۶۸ ",
        "خدا سے ڈرو اور مجھے شرمندہ نہ کرو۔ ۶۹ ",
        "وہ کہنے لگے کیا ہم نے تجھے دنیا والوں (کے ادھر آنے)سے روکا نہ تھا؟ ۷۰",
        "اس نے کہا :اگر تم صحیح کام انجام دینا چاہتے ہو تو میری بیٹیاں حاضر ہیں (ان سے شادی کر لو اور گناہ سے بچو)۔ ۷۱ ",
        "(اے رسول) تیری جان کی قسم ! وہ اپنی مستی میں سر گرداں ہیں اور اپنی عقل گنوا بیٹھے تھے۔ ۷۲ ",
        "آخر کار طلوع آفتاب کے وقت(صاعقہ یا زمین کے لرزنے کی صورت میں ایک ہولناک)چنگھاڑنے انہیں گھیر لیا۔ ۷۳ ",
        "اس کے بعد (ان کے شہر اور آبادی کو ہم نے زیر و زبر کر دیا)وہ تہہ و بالا ہو گئے اور ہم نے ان پر پتھروں کی بارش کردی۔ ۷۴ ",
        "اس میں سمجھ داروں کیلئے نشانیاں ہیں۔ ۷۵ ",
        "اور قافلوں کے راستوں میں ان کے ویرانے ہمیشہ کیلئے برقرار ہیں۔ ۷۶ ",
        "اس میں ایمان داروں کے واسطے نشانیاں ہیں۔ ۷۷ ",
        "اصحاب ایکہ (سر سبز سر زمین والے شعیب کی قوم) یقیناً ظالم قوم تھی۔ ۷۸ ",
        "ہم نے ان سے انتقام لیا اور ان دونوں (قوم لوط اور اصحاب ایکہ) کے تباہ شدہ شہر سر راہ ظاہر ہیں۔ ۷۹ ",
        "اصحاب الحجر (قوم ثمود) نے مرسلین کی تکذیب کی۔ ۸۰ ",
        "اور ہم نے ان کے لئے اپنی آیات بھیجیں لیکن انہوں نے ان سے روگردانی کی۔ ۸۱ ",
        "وہ پہاڑوں کے اندر اپنے امن و امان والے گھر تراشتے تھے۔ ۸۲ ",
        "لیکن آخرکار (ہلاکت آفرین) چنگھاڑ نے صبح کے وقت انہیں آ گھیرا۔ ۸۳ ",
        "اور جو کچھ وہ حاصل کر چکے تھے وہ عذاب الٰہی سے نجات کے لئے ان کے کام نہ آیا۔ ۸۴ ",
        "اورجو کچھ آسمانوں اور زمین میں ہے اور جو کچھ ان کے درمیان ہے ،اسے ہم نے بغیر حق کے پیدا نہیں کیا اور وعدہ کی گھڑی (قیامت) یقیناً آکے رہے گی (اے رسول)ان دشمنوں سے اچھی طرح صرف نظرکرو(اور انہیں بخش دو) ۔ ۸۵ ",
        "تیرا پروردگار پیدا کرنے والا(اور) آگاہ ہے۔ ۸۶ ",
        "ہم نے تجھے(اے رسول)سات آیتوں والی سورہ (سورہ حمد) اور قرآن عظیم دیا ہے۔ ۸۷ ",
        "(لہٰذا) ان(کفار) میں سے کچھ گروہوں کو جو(مادی) نعمتیں دی، ہیں ان پر ہرگز نگاہ نہ ڈال اور جو کچھ ان کے پاس ہے اس پر غمگین نہ ہو اور اپنے پر وبال مومنین کیلئے جھکا دے۔ ۸۸ ",
        "اور کہہ دے کہ میں واضح ڈرانے والا ہوں۔ ۸۹ ",
        "(ہم ان پر عذاب نازل کریں گے)جیسے ہم نے (آیات الٰہی کو) تقسیم کرنے والوں پر نازل کیا ۔ ۹۰",
        "وہی لوگ جنہوں قرآن کو تقسیم کر دیا ہے کہ (ا پنے مفاد والے کو اپنا لیا اور مخالف کو چھوڑ دیا) ۔ ۹۱ ",
        "تیرے پروردگار کی قسم! ہم ان سب سے پوچھیں گے۔ ۹۲ ",
        "جو کچھ وہ کرتے تھے۔ ۹۳ ",
        "جس چیز کیلئے مامور ہو اسے واضح طور پر بیان کرو اور مشرکین سے رخ پھیر لو (اور ان کی پروانہ کرو) ۹۴ ",
        "ہم تمسخر اڑانے والوں کے شرکو تجھ سے دور رکھیں گے۔ ۹۵ ",
        "وہ کہ جنہوں نے خدا کے ساتھ اور معبود بنا رکھے ہیں لیکن وہ جلد ہی جان جائیں گے۔ ۹۶ ",
        "ہم جانتے ہیں کہ جو کچھ وہ کہتے ہیں اس پر تیرا سینہ تنگ ہو جاتا ہے (اوروہ تجھے پریشان کرتے ہیں )۔ ۹۷ ",
        "(اس پریشانی کو دور کرنے کیلئے) اپنے پروردگار کی تسبیح کر، حمد وثنا کر اور سجدہ گزاروں میں سے ہو جا۔ ۹۸ ",
        "اور اپنے پروردگار کی عباد ت کر، یہاں تک کہ یقین (موت) آ جائے۔ ۹۹"
    ],
    [
        "(مشرکوں اور مجرموں کی سزا کے بارے میں )حکم خدا پہنچ گیا ہے۔ اس کیلئے جلدی نہ کرو۔ خدا اس سے منزہ و برتر ہے کہ اس کیلئے شریک قرار دیئے جائیں۔ ۱ ",
        "روح الٰہی کے ساتھ ملائکہ کو اپنے حکم سے اپنے بندوں میں سے جس پر چاہے نازل کرتا ہے (اور انہیں حکم دیتا ہے کہ لوگوں کو ڈرائیں اور( ان سے کہیں کہ) میرے علاوہ کوئی معبود نہیں ہے لہٰذا میرے (حکم کی) مخالفت سے بچو۔ ۲ ",
        "اس نے آسمانوں اور زمین کو حق کے ساتھ پیدا کیا ہے اور وہ اس سے بالاتر ہے کہ اس کیلئے شریک بنائیں۔ ۳ ",
        "اس نے انسان کو ایک بے حیثیت نطفے سے پیدا کیا اور آخر کار وہ ایک موجود فصیح اور اپنا واضح مدافع قرار پایا۔ ۴ ",
        "اور اس (اللہ)نے چوپایوں کو پیدا کیا جن سے تمہارے لباس اور دیگر منافع حاصل ہوتے ہیں اور تم ان کے گوشت میں سے کھاتے ہو۔ ۵ ",
        "اور تمہارے لئے ان میں زینت و شکوہ ہے جس وقت انہیں ان کی آرام گاہ کی طرف لوٹاتے ہو اور جب صبح کے وقت انہیں صحرا کی جانب بھیجتے ہو۔ ۶",
        "اوروہ تمہارے بھاری بوجھ ایسے مقام تک اٹھا لے جاتے ہیں جہاں تک تم بہت مشقت کے بغیر نہیں پہنچ سکتے، کیونکہ تمہارا پروردگار رؤف و رحیم ہے۔ ۷ ",
        "اور( اسی طرح) اس نے گھوڑوں ‘ خچروں اور گدھوں کو پیدا کیا تاکہ تم ان پر سواری کرواور وہ تمہاری زینت بنیں اور وہ کئی ایک چیزیں خلق کرے گا کہ جنہیں تم نہیں جاتے۔ ۸ ",
        "اورخدا کے ذمہ ہے کہ وہ بندوں کو راہ راست کی ہدایت کرے،البتہ بعض راستے گمراہی کے ہیں اور اگر خدا چاہے تو تم سب کو( جبری طور) پر ہدایت کرے( لیکن مجبور کرنے کا کوئی فائدہ نہیں )۔ ۹ ",
        "وہ وہی ہے جس نے آسمانوں سے پانی بھیجا کہ جسے تم پیتے ہو نیز یہ پودے اور درخت بھی اسی سے اگتے ہیں کہ جنہیں چرنے کے لئے تم اپنے جانور لے کر جاتے ہو۔ ۱۰ ",
        "اس( بارش کے پانی ہی) سے خدا تمہاری کھیتیاں اگاتا ہے،اسی سے وہ تمہارے لئے زیتون، کھجور، انگور اور ہر قسم کے پھل اگاتا ہے یقیناً غور وفکر کرنے والوں کیلئے اس میں واضح نشانی موجود ہے۔ ۱۱ ",
        "اس نے رات،دن اور سورج،چاند کو تمہارے لئے مسخر کر دیا ہے نیز ستارے بھی اس کے حکم سے تمہارے لئے مسخر ہیں۔ اس میں ان لوگوں کے لئے (عظمت خدا کی) نشانیا ہیں جو عقل سے کام لیتے ہیں۔ ۱۲ ",
        "(ان کے علا وہ) جو رنگا رنگ مخلوق اس زمین میں پیدا کی گئی ہے اسے بھی( تمہارے لئے) مسخر کر دیا گیا ہے۔ اس میں ان لو گوں کے لئے واضح نشانی ہے جو متذکر ہوتے ہیں۔ ۱۳ ",
        "وہ ذات وہی ہے جس نے( تمہارے لئے) دریاکو مسخر کیا تاکہ اس سے تازہ گوشت کھا سکو اور لباس کیلئے اس سے وسائل زینت نکالو اور تم کشتیوں کو دیکھتے ہو کہ وہ دریا کا سینہ چیرتی ہیں تاکہ تم (تجارت کر سکو اور) فضل خدا سے بہرہ مند ہو سکو، شاید تم اس کی نعمتوں کا شکر ادا کرو۔ ۱۴",
        "اور اس نے زمین میں محکم اور مضبوط پہاڑوں کو گاڑ دیا تاکہ تمہیں اس کی حرکت اور لرزنے سے محفوظ رکھے اور اس نے دریا پیدا کئے اور راستے بنائے، تاکہ تمہیں ہدایت حاصل ہو۔ ۱۵ ",
        "اور اس نے نشانیاں پیدا کیں اور( رات کے وقت) ان (لوگوں ) کی ستاروں کے ذریعے راہنمائی کی گئی ہے۔ ۱۶ ",
        "کیا خلق کرنے والا اس کی مانند ہے جو خلق نہیں کرتا؟ کیا تم غور نہیں کرتے؟ ۱۷ ",
        "اور اگر تم نعمات خدا کو گننا چاہو تو ہرگز شمار نہیں کر پاؤ گے یقیناً اللہ غفور و رحیم ہے۔ ۱۸ ",
        "جو کچھ تم چھپاتے ہو اور جو کچھ تم ظاہر کرتے ہو، اللہ سب کو جانتا ہے۔ ۱۹ ",
        "خدا کے علاوہ وہ جن معبودوں کو پکارتے ہیں وہ کسی چیز کو خلق نہیں کر سکتے،بلکہ وہ تو خود مخلوق ہیں۔ ۲۰ ",
        "وہ بے جان موجودات ہیں ( جن میں زندگی کی کوئی رمق نہیں )اور انہیں معلوم ہی نہیں کہ ان کی عبادت کرنے والے کب محشور ہوں گے۔ ۲۱ ",
        "تمہارا معبود خدائے یکتا ہے ۔لیکن جو آخرت پر ایمان نہیں رکھتے ان کے دل حق کا انکار کرتے ہیں اور وہ بڑے بن بیٹھے ہیں۔ ۲۲ ",
        "جو کچھ وہ چھپاتے ہیں اور جو کچھ ظاہر کرتے ہیں یقیناً خدا اس سب سے باخبر ہے اور وہ مستکبر ین کو پسند نہیں کرتا۔ ۲۳ ",
        "اور جس وقت ان (بے ایمان افراد سے) کہا جائے کہ تمہارے پروردگار نے کیا چیز نازل کی ہے، تو وہ کہتے ہیں یہ(خدائی وحی نہیں یہ) تو گذشتہ لوگوں کے جھوٹے افسانے ہیں۔ ۲۴ ",
        "روز قیامت ان کے گناہوں کا بوجھ انہیں پوری طرح اپنے کندھے پر اٹھانا ہو گا اور ان لوگوں کے گناہوں کا ایک حصہ بھی جنہیں انہوں نے جہالت کی وجہ سے گمراہ کیا ہے،جان لو کہ وہ اپنے کندھوں پر سنگین بوجھ اٹھاتے ہیں۔ ۲۵ ",
        "جو لوگ ان سے پہلے تھے وہ (بھی) اسی قسم کی سازشیں کرتے تھے، لیکن خدا نے ان کی( زندگی) کو بنیاد ہی سے اکھاڑ پھینکا اور اوپر سے ان کے سروں پر چھت گرائی اور (اللہ کا) عذاب ان پر ادھر سے آیا جہاں سے وہ نہیں جانتے تھے۔ ۲۶",
        "پھر قیامت کے دن خدا انہیں رسوا کرے گا اور ان سے کہے گا: کہ تم نے جو میرے شریک بنا رکھے تھے، جن کی وجہ سے دوسروں کے ساتھ تم دشمنی کرتے تھے وہ کہاں ہیں اس وقت اہل علم کہیں گے: آج کے دن رسوائی اور بدبختی کافروں کیلئے ہے۔ ۲۷ ",
        "(روح قبض کرنے والے) فرشتے ان کی روح اس حالت میں قبض کریں گے کہ انہوں نے اپنے اوپر ظلم کیا ہو گا۔ اس وقت وہ سر جھکا لیں گے۔ (اور کہیں گے )کہ ہم برے کام نہیں کرتے تھے۔ جی ہاں ! جو کچھ انجام دیتے تھے خدا اسے جانتا ہے۔ ۲۸ ",
        "اب جہنم کے دروازوں میں سے داخل ہو جاؤ تم کو ہمیشہ اسی میں رہنا ہے۔ یہ مستکبرین کے لئے کیسا برا ٹھکانا ہے۔ ۲۹ ",
        "اورجب پرہیز گاروں سے کہا جاتا ہے کہ تمہارے پروردگار نے کیا نازل کیا ہے تو وہ کہتے ہیں خیر (اور سعادت) جن لوگوں نے اس دنیا میں نیکی کی ہے ان کیلئے بھلائی ہے ۔اور آخرت کا گھر تو اس سے بھی بہتر ہے اور پرہیزگاروں کا گھر کتنا اچھا ہے۔ ۳۰ ",
        "بہشت جاوداں کے باغات ہیں کہ جن میں وہ سب داخل ہوں گے۔ ان کے نیچے نہریں جاری ہیں وہ جو کچھ چاہیں گے وہاں موجود ہوگا۔ اللہ پرہیز گاروں کو اسی طرح جزا دیتا ہے۔ ۳۱ ",
        "وہی لوگ (قبض روح کرنے والے )فرشتے جن کی روح اس حالت میں قبض کریں گے کہ وہ پاک و پاکیزہ ہوں گے انہیں کہیں گے کہ تم پر سلام ہو اپنے اعمال کے سبب بہشت میں داخل ہو جاؤ۔ ۳۲ ",
        "کیا وہ اس کے علاوہ کسی چیز کے منتظر ہیں کہ (قبض روح کرنے والے)فرشتے ان کے پاس آئیں یا پھر ان کی سزا کے بارے میں تیرے پروردگار کا حکم آپہنچے (اور پھر وہ توبہ کریں ) ان سے پہلے والے لوگوں نے بھی ایسا ہی کیا تھا۔خدا نے ان پر ظلم نہیں کیا بلکہ خود انہوں نے اپنے اوپر ظلم کیا ہے۔ ۳۳ ",
        "اور ان کے برے اعمال کا نتیجہ ان تک پہنچا،اور جس (وعدہ عذاب) کا وہ مذاق اڑاتے تھے وہ ان تک آ پہنچا۔ ۳۴",
        "اور جن لو گوں نے کیا انہوں نے کہا: اگر خدا چاہتا تو ہم اور ہمارے آباؤ اجداد اس (اللہ ) کے غیر کی عبادت نہ کرتے اور نہ اس کی اجازت کے بغیر کسی چیز کو حرام کرتے (جی ہاں )ان سے پہلے لوگوں نے بھی یہی کام انجام دیئے ہیں لیکن کیا انبیاء کی ذمہ داری سوائے واضح تبلیغ کے کچھ ہے؟ ۳۵ ",
        "ہم نے ہر امت میں رسول بھیجا کہ وہ خدائے یکتا کی عبادت کریں اور طاغوت سے اجتناب کریں۔ ایک گروہ کو خدا نے (اس کی اہلیت کی بنا پر) ہدایت کی اور ایک گروہ کو(نااہلی کی وجہ سے ) گمراہی دامن گیر ہوئی پس روئے زمین میں چلو پھر و اور دیکھو کہ جھٹلانے والوں کا کیا انجام ہوا۔ ۳۶ ",
        "تم ان کی ہدایت کا جتنا بھی لالچ کرو (کوئی فائد ہ نہیں ) کیونکہ اللہ نے جسے گمراہ کیا ہے اس کی ہدایت نہیں فرماتااور ان کا کوئی مدد گار نہیں ہو گا۔ ۳۷ ",
        "وہ (مشرک) تاکید سے قسم کھا کر کہتے ہیں مرجانے والوں کو خدا ہرگز مبعوث نہیں کرے گا۔ جی ہاں ! یہ خدا کا قطعی وعدہ ہے (کہ وہ تمام مرنے والوں کو پھر سے زندہ فرما ئیگا) لیکن اکثر لوگ نہیں جانتے۔ ۳۸ ",
        "مقصد یہ ہے کہ جس چیز کے بارے میں وہ اختلاف کرتے تھے وہ ان کے سامنے واضح کر دی جائیگی تاکہ انکار کرنے والے جان لیں کہ وہ جھوٹ بولتے تھے۔ ۳۹ ",
        "(معاد و قیامت ہمارے لئے مشکل نہیں ہے کیونکہ) ہم جس وقت کسی چیز کا ارادہ کرتے ہیں تو صرف کہتے ہیں کہ ’’ہو جا‘‘ تو وہ فوراً ہو جاتی ہے۔ ۴۰ ",
        "اورجن لوگوں پر ظلم ہوا ہے اور پھر انہوں نے خدا کیلئے ہجرت کی ہے،ہم اس دنیا میں ان کو اچھا مقام عطاکریں گے اور اگر وہ جانیں تو آخرت کی جزا بہت بڑی ہے۔ ۴۱ ",
        "وہ ایسے لوگ ہیں جنہوں نے صبر کیا اور صرف اپنے پروردگار پر توکل کرتے ہیں۔ ۴۲",
        "ہم نے تم سے پہلے بھی ایسے مرودں ’’جن پر وحی نازل کی‘‘کے سوا کسی کو نہیں بھیجا۔ اگر تم نہیں جانتے تو اہل ذکر لوگوں سے پوچھ لو۔ ۴۳ ",
        "(اور وہ لوگ جو) واضح دلائل اور( گزشتہ انبیاء) کی کتب سے (آگاہ ہیں ) اور ہم نے اس ذکر (قرآن) کو تجھ پر نازل کیا ہے تاکہ لوگوں کی طرف جو کچھ ہم نے بھیجا ہے وہ ان سے بیان کرو شاید وہ غور و فکر کریں۔ ۴۴ ",
        "کیا سازش کرنے والے اللہ کے اس دردناک عذاب سے مامون (و محفوظ)ہو گئے ہیں کہ جو ممکن ہے خدا ان کو زمین میں دھنسا دے یا اس کی سزا ایسی جگہ سے ان کے پاس آ پہنچے کہ جہاں سے انہیں توقع نہیں ہے۔ ۴۵ ",
        "یا جس وقت (زیادہ مال و دولت سمیٹنے کیلئے )وہ دوڑ دھوپ کر رہے ہوں ان کا دامن آ پکڑے جبکہ وہ کہیں فرار بھی نہ کر سکیں۔ ۴۶ ",
        "یا انہیں تدریجی طور پر خوف انگیز تنبیہات کے ساتھ اپنی گرفت میں لے کیونکہ تمہارا پروردگار رؤف اور رحیم ہے۔ ۴۷ ",
        "کیا وہ(مشرک) مخلوق خدا کو نہیں دیکھتے کہ ان کے سائے کس طرح سے دائیں بائیں حرکت کرتے ہیں اور وہ خضوع و خشوع سے اللہ کو سجدہ کرتے ہیں۔ ۴۸ ",
        "(نہ صرف ان مخلوقات کے سائے بلکہ) آسمانوں اور زمین میں چلنے والے تمام انسان اور ملائکہ خدا کے حضور سجدہ کرتے ہیں اور ان میں کسی قسم کا تکبر نہیں ہے۔ ۴۹ ",
        "وہ اپنے پروردگار (کی نافرمانی) سے ڈرتے ہیں کہ جو ان کا حاکم ہے اور جس چیز پر وہ مامور ہیں اسے انجام دیتے ہیں۔ ۵۰ ",
        "اور اللہ نے حکم دیا ہے کہ دو خداؤں کا انتخاب نہ کرو (تمہارا) معبود صرف ایک ہے۔ صرف مجھ سے (اور میرے عذاب سے) ڈرو۔ ۵۱ ",
        "جو کچھ آسمانوں اور زمین میں ہے سب اسی کا ہے اور دین (اور دینی قانون) ہمیشہ اسی کا ہے تو کیا تم اس کے غیر سے ڈرتے ہو؟ ۵۲ ",
        "تمہارے پاس جو کچھ بھی نعمتیں ہیں سب خدا کی طرف سے ہیں پھر جب تمہیں پریشانیاں (اور تکالیف) پہنچتی ہیں تو اسی کو پکارتے ہو۔ ۵۳ ",
        "اور جب وہ رنج و تکلیف تم سے دور کر دیتاہے تو تم میں سے بعض اپنے پروردگار کیلئے شریک بنانے لگتے ہیں۔ ۵۴",
        "(چھوڑو انہیں ) ہم نے انہیں جو نعمتیں دی ہیں ان کا کفران کر لیں (دینوی مال ومتاع سے) فائدہ اٹھا لیں، پس عنقریب جان لیں گے( کہ تمہارا انجام کیا ہے)۔ ۵۵ ",
        "اورجو روزی ہم نے انہیں دی ہے وہ اس کا ایک حصہ بتوں کے نام کر دیتے ہیں جبکہ ان سے وہ کسی قسم کے نفع و نقصان کی خبر نہیں رکھتے۔ خدا کی قسم ان جھوٹی تہمتوں پر ان سے باز پرس ہو گی۔ ۵۶ ",
        "وہ اللہ کیلئے بیٹیوں کے قائل تھے۔اللہ( اس سے) منزہ ہے، لیکن اپنے لئے وہ (لوگ) وہ کچھ چاہتے جو انہیں پسند ہوتا ہے۔ ۵۷ ",
        "حالانکہ جب ان میں سے کسی کو خبر دی جائے کہ تمہارے یہاں بیٹی ہوئی ہے تو غم اور پریشانی کے مارے اس کا چہرہ سیاہ ہو جاتا ہے اور وہ زہر کے گھونٹ پی کر رہ جاتا ہے۔ ۵۸ ",
        "اس بری خبر پر اپنے قوم قبیلے سے منہ چھپائے پھرتا ہے اور اس فکر میں ہوتا ہے کہ ذلت اٹھا کر اسے(بیٹی کو ) زندہ رہنے دے یا اسے زندہ درگور کر دے۔ یہ لوگ کیسا برا فیصلہ کرتے ہیں۔ ۵۹ ",
        "بری صفتیں انہیں ہی جچتی ہیں جو دارآخرت پر ایمان نہیں رکھتے۔خدا کیلئے تو اعلیٰ صفات ہیں اور وہ عزیز و حکیم ہے۔ ۶۰ ",
        "اور اگر اللہ لوگوں کو ان کے ظلم کی وجہ سے سزا دے تو سطع زمین پر چلنے والا کوئی باقی نہ رہے۔ لیکن وہ ایک عرصے تک انہیں موخر کر دیتا ہے ۔البتہ جب ان کی اجل آ پہنچتی ہے تو پھر وہ نہ ساعت بھرتا خیر کرتے ہیں اور نہ گھڑی بھر تقدیم کرتے ہیں۔ ۶۱ ",
        "وہ خدا کیلئے وہ کچھ قرار دیتے ہیں کہ جسے خود اپنے لئے ناپسند کرتے ہیں (یعنی بیٹیاں )‘ اس کے باوجود وہ جھوٹ بولتے ہیں کہ ان کا انجام نیک ہے۔ اسمیں کچھ شک نہیں کہ ان کے لئے(جہنم کی) آگ ہے اور وہ (اس کی طرف) پیش قدمی کرنے والے ہیں۔ ۶۲ ",
        "بخدا تجھ سے پہلے ہم نے امتوں کی طرف نبی بھیجے تھے لیکن شیطان نے ان امتوں کو ان کے اعمال انہیں سجا بنا کر دکھائے اور آج وہی ان کا ولی ہے،اور ان کیلئے دردناک عذاب ہے۔ ۶۳ ",
        "اورہم نے قرآن تم پر نازل نہیں کیا مگر اس لئے کہ جس امر میں وہ اختلاف کرتے ہیں تو ان سے بیان کر دو اور یہ ان کیلئے ہدایت و رحمت ہے جو لوگ ایمان رکھتے ہیں۔ ۶۴",
        "اللہ نے آسمان سے پانی نازل فرمایااور جب زمین مردہ ہو چکی تھی اسے پھر سے حیات بخشی اس میں اس قوم کیلئے واضح نشانی ہے جو سننے والے کان رکھتی ہے۔ ۶۵ ",
        "اور چوپایوں کے وجود میں تمہارے لئے عبرت (کا درس) ہے ان کے شکم کے اندر سے ہم تمہارے پینے کیلئے ہضم شدہ غذا اور خون میں سے خالص اور پسندیدہ دودھ فراہم کرتے ہیں۔ ۶۶ ",
        "اور کھجور و انگور کے درختوں کے میووں سے شراب (ناپاک) اور اچھا رزق حاصل کرتے ہیں۔ اس میں عقل و دانائی سے کام لینے والی قوم کیلئے روشن نشانی ہے۔ ۶۷ ",
        "تیرے پروردگار نے (نظام فطرت کے تحت) شہد کی مکھی کو وحی کی کہ پہاڑوں میں ‘ درختوں میں اور جو عرشے (اورمچان) لوگ بناتے ہیں ان میں گھر بنائے۔ ۶۸ ",
        "پھر تمام پھلوں میں سے کھائے اور جو راستے تیرے پروردگار نے معین کئے ہیں ان میں راحت سے چلے پھرے۔ ان کے بطن سے پینے کی ایک خاص چیز نکلتی ہے جس کے مختلف رنگ ہوتے ہیں اس میں لوگوں کیلئے شفاء ہے اس امر میں اہل فکر و نظر کیلئے بڑی نشانی ہے۔ ۶۹ ",
        "اللہ نے تمہیں پیدا کیا، پھر وہی تمہیں مارے گا۔ تم میں سے بعض سخت بڑھاپے کو جا پہنچتے ہیں کہ علم و آگاہی کے بعد (ان کی یہ حالت ہو جاتی ہے کہ) کچھ نہیں جانتے (سب کچھ بھول جاتے ہیں ) بیشک خداآگاہ اور قادر ہے۔ ۷۰ ",
        "خدا نے تم میں سے بعض کو بعض دوسروں پر رزق میں برتری دی ہے (کیونکہ تمہاری کوشش میں فرق ہے) لیکن جنہیں برتری دی گئی ہے وہ اس بات پر تیار رہیں کہ اپنی روزی میں سے اپنے غلاموں کو دیں تاکہ سب کے سب برابر ہو جائیں کیا وہ نعمت خدا کا انکار کرتے ہیں ؟ ۷۱ ",
        "اور اللہ نے تمہارے لئے تمہاری ہم جنس بیویاں بنائیں اور ان بیویوں سے تمہیں پوتے،نواسے اور بیٹے عطا فرمائے ہیں اور تمہارے لئے پاک چیزوں میں روزی قرار دی ۔کیا پھر یہ باطل پر ایمان لے آتے ہیں اور نعمت خدا کا انکار کرتے ہیں۔ ۷۲",
        "اور خدا کو چھوڑ کر کچھ ایسے موجودات کی پرستش کرتے ہیں کہ جو آسمانوں اور زمین میں سے ان کے رزق کے مالک نہیں ہیں اور یہ کام جن کے بس کا نہیں ؟ ۷۳ ",
        "لہٰذا اللہ کیلئے امثال (اور شبیہ) کا عقیدہ نہ رکھو کیونکہ اللہ جانتا ہے اور تم نہیں جانتے۔ ۷۴ ",
        "خدا نے مثال بیان کی ہے اس مملوک غلام کی جس کے قدرت میں کوئی چیز نہیں اور اس (با ایمان) انسان کی جسے اچھا رزق بخشا گیا ہے اور وہ چھپ کر اور ظاہر اس میں سے عطائے خدا میں خرچ کرتا ہے۔ کیا یہ دونوں برابر ہیں ؟حمد و شکر خدا کیلئے ہے لیکن ان میں سے اکثر نہیں جانتے۔ ۷۵ ",
        "اور اللہ نے دو افراد کی (ایک اور) مثال بیان فرمائی ہے کہ جن میں سے ایک مادر زاد گونگا ہے کہ جو کچھ نہیں کر سکتا اور اپنے ساتھی پر بوجھ ہے اسے جس کام کیلئے بھی بھیجا جائے اچھا عمل انجام نہیں دیتا ۔کیا ایسا شخص اس انسان کے برابر ہے جو عدل و انصاف سے فیصلہ کرتا ہے اور راہ مستقیم پر قائم ہے۔ ۷۶ ",
        "زمین اور آسمانوں کا غیب اللہ کیلئے ہے( اور وہی سب کچھ جانتا ہے )اور قیامت کا معاملہ اس کیلئے بالکل پلک جھپکنے یا اس سے بھی معمولی کام کی طرح ہے کیونکہ خدا ہر چیز پر قدرت رکھتا ہے۔ ۷۷ ",
        "اللہ نے تمہیں تمہاری ماؤں کے شکم سے اس حالت میں نکالا کہ تم کچھ نہ جانتے تھے، لیکن اس نے تمہیں کان‘ آنکھ اور عقل عطا فرمائی تاکہ اس کی نعمت کا شکر ادا کرو۔ ۷۸ ",
        "کیا انہوں نے ان پرندوں پر نظر نہیں ڈالی کہ جو فضائے آسمانی میں مسخر ہیں ؟انہیں خدا کے سوا (فضا میں )کس نے تھام رکھا ہے؟ بیشک اس میں ( عظمت و قدرت خدا)کی نشانیاں ہیں ان لوگوں کیلئے کہ جو ایمان رکھتے ہیں۔ ۷۹",
        "اور اللہ نے تمہارے لئے تمہارے گھروں میں سے آرام و قیام کی جگہ قرار دی اور اسی نے تمہارے لئے چوپایوں کی کھالوں سے گھر (یعنی خیمے) قرار دیئے جنہیں تم سبک اور ہلکا پھلکا پاکر سفرکے دن یاقیام کے دن اپنے کام میں لاتے ہو اور ان سے حاصل ہونے والی اون‘ روئی اور بالوں سے تمہارے لئے ایک معین وقت تک کیلئے بہت سے اسباب اور کار آمد چیزیں پیدا کی ہیں۔ ۸۰ ",
        "اللہ تعالیٰ نے اپنی خلق کی ہوئی چیزوں سے تمہارے لئے سایے کا انتظام فرمایااور پہاڑوں میں تمہارے لئے پناہ گاہیں بنائیں اور تمہارے لئے ایسے لباس بنائے کہ جو گرمی (اور سردی) سے بچاتے ہیں اور جنگ میں تمہاری حفاظت کرنے والے لباس بھی بنائے ۔ اس طرح وہ تم پر اپنی نعمتوں کی تکمیل کرتا ہے تاکہ تم اس کے (حکم کے) سامنے سر تسلیم خم کرو۔ ۸۱ ",
        "(اس کے باوجود) اگر وہ رو گردانی کریں (تواے رسول تم پریشان نہ ہو ) تمہارے ذمے تو صرف واضح ابلاغ کرنا ہے۔ ۸۲ ",
        "(لیکن )وہ اللہ کی نعمت کو پہچانتے ہیں پھر اس کا انکار کرتے ہیں اور ان میں اکثر لوگ کافر ہیں۔ ۸۳ ",
        "اس دن کے بارے میں سوچو کہ جب ہم ہر امت میں سے ایک گواہ کو اٹھا کھڑا کریں گے، پھر کافروں کو (بات کرنے کی) اجازت نہیں دی جائے گی اور نہ ان کا عذر سنا جائے گا۔ ۸۴ ",
        "اور جب ظالم عذاب کو دیکھیں گے تو انہیں نہ تخفیف ملے گی نہ مہلت ملے گی۔ ۸۵ ",
        "اور جب مشرکین اپنے معبودوں کو دیکھیں گے جنہیں وہ خدا کا شریک قرار دیتے تھے تو کہیں گے: پروردگارا ! یہ ہمارے وہ شریک ہیں جنہیں ہم تیری بجائے پکارتے تھے ۔ اس وقت ان کے وہ معبود ان سے کہیں گے تم جھوٹ بولتے ہو۔ ۸۶ ",
        "اور اس دن سب بارگاہ الٰہی میں جھک جائیں گے اور ان کا سارا جھوٹ رفو چکر ہو جائے گا۔ ۸۷",
        "اور جن لوگوں نے کفر کا راستہ اپنایا اور( لوگوں کو بھی) راہ خدا سے روکا‘ انہیں ہم ان کے فساد کے باعث عذاب پر عذاب دیں گے۔ ۸۸ ",
        "اس دن کے بارے میں سوچو کہ جب ہر امت میں خود اسی میں سے ایک گواہ ہم اٹھا کر کھڑا کریں گے اور تمہیں ان پر گواہ بنائیں گے اور یہ ایسی کتاب (قرآن) ہم نے تم پر اتاری ہے کہ جو ہر چیز کو واضح کرتی ہے اور مسلمانوں کیلئے ہدایت،رحمت و بشارت ہے۔ ۸۹ ",
        "یقیناً اللہ تعالیٰ عدل و احسان اور قریبیوں کو عطا کرنے کا حکم دیتا ہے اور برائیوں ‘ نافرمانیوں اور ظلم سے روکتا ہے اللہ تمہیں نصیحت کرتاہے کہ شاید تم سبق لو۔ ۹۰ ",
        "اور جب اللہ سے عہد پیمان باندھو تو اسے پورا کرو اور اپنی قسموں کو ان کے پکا ہو جانے کے بعد نہ توڑ و جبکہ تم خدا کو اپنی قسموں پر کفیل و ضامن قرار دے چکے ہو جو کچھ تم انجام دیتے ہو اللہ تعالیٰ اس سے آگاہ ہے۔ ۹۱ ",
        "اس (کم عقل) عورت کی طرح نہ ہو جاؤ جو اپنے سوت کو خوب کات کر پھر بکھیر دیتی ہے جبکہ تم اپنی (قسموں اور) پیمانوں کے ذریعے خیانت و فساد کرتے ہو اس بناء پر کہ ایک گروہ کی نفری دوسرے سے زیادہ ہے اور اللہ تمہیں آزماتا ہے اور جس چیز کے بارے میں تم اختلاف کرتے ہو‘ روز قیامت اسے واضح فرما دے گا۔ ۹۲ ",
        "اور اگر اللہ چاہتا تو تم سب کو ایک امت بنا دیتا (سب کو جبری طور پر ایمان قبول کروا دیتا) مگر خدا جس شخص کو چاہتا ہے (اور مستحق پاتا ہے) اسے گمراہ کر دیتا ہے اور جسکو چاہتا (اور لائق سمجھتا ہے) ہدایت فرماتاہے اور جوکچھ تم انجام دیتے ہو تمہاری اس بارے میں باز پرس ہو گی۔ ۹۳",
        "اپنی قسموں کو باہم دھوکا بازی اور خیانت کا ذریعہ نہ بناؤ‘ مبادا (ایمان پر) جمے ہوئے قدم اکھڑ جائیں اور پھر راہ خدا سے لوگوں کو روکنے کے برے آثار کا مزہ چکھو اور تمہارے لئے بڑا سخت عذاب ہو گا۔ ۹۴ ",
        "اللہ کے عہد کو (کبھی بھی) تھوڑی سی قیمت کے بدلے نہ بیچو ۔ اور اگر تم جانو تو جو کچھ اللہ کے پاس ہے وہی بہتر ہے۔ ۹۵ ",
        "کیونکہ جو کچھ تمہارے پاس ہے وہ فانی ہے لیکن جو کچھ خدا کے پاس ہے وہ باقی رہنے والا ہے اور جو لوگ صبر و استقامت اختیار کریں گے ہم انہیں ان کے بہترین اعمال کی جزا دیں گے۔ ۹۶ ",
        "مرد ہو یا عورت،جو کوئی بھی نیک عمل کریگا اس حالت میں کہ وہ مومن ہو ہم اسے حیات پاکیزہ عطا کریں گے اور انہیں ان جیسی جزا دیں گے جنہوں نے بہترین اعمال انجام دیئے ہیں۔ ۹۷ ",
        "جب قرآن پڑھو تو دھتکارے ہوئے شیطان سے خدا کی پناہ مانگو۔ ۹۸ ",
        "کیونکہ جو اہل ایمان اپنے رب پر توکل کرنے والے ہیں ان پر اس (شیطان) کا بس نہیں چلتا۔ ۹۹ ",
        "شیطان کاتسلط تو صرف ان لوگوں پر ہے جنہوں نے اسے اپنا سر پرست بنا لیا ہے ۔ اور وہ لوگ جنہوں نے اطاعت اور بندگی میں اسے اللہ کا شریک بنارکھاہے۔ ۱۰۰ ",
        "اور جب ہم (کسی حکم کو منسوخ کرتے ہوئے)ایک آیت کو دوسری آیت سے بدل دیتے ہیں تو اللہ بہتر جانتا ہے کہ کون سا حکم نازل کرے۔ وہ کہتے ہیں کہ تو جھوٹ بولتا ہے لیکن ان میں سے اکثر (حقیقت کو) نہیں سمجھتے۔ ۱۰۱ ",
        "(اے رسول)کہہ دے۔ اسے روح القدس حق کے ساتھ تیرے پروردگار کی طرف سے لایا ہے تاکہ اہل ایمان کو ثابت قدم کر دے اور یہ تمام مسلمانوں کیلئے ہدایت اور بشارت ہے۔ ۱۰۲",
        "ہم جانتے ہیں کہ وہ کہتے ہیں کہ یہ آیات اسے ایک بشر سکھاتا ہے،حالانکہ جس کی طرف وہ انہیں نسبت دیتے ہیں اس کی زبان عجمی ہے، جبکہ یہ( قرآن) واضح عربی زبان میں ہے۔ ۱۰۳ ",
        "جو لوگ آیات الٰہی پر ایمان نہیں رکھتے اللہ انہیں ہدایت نہیں کرتا اور ان کیلئے دردناک عذاب ہے۔ ۱۰۴ ",
        "جھوٹ صرف وہ لوگ بولتے ہیں جو آیات الٰہی پر ایمان نہیں رکھتے اور وہ واقعاً جھوٹے ہیں۔ ۱۰۵ ",
        "جو ایمان لانے کے بعد کافر ہو جائے سوائے اس لئے کہ جو مجبور کیا گیا ہو اور اس کا دل ایمان کے ساتھ مطمئن ہو(تو اس پر کوئی حرج نہیں )لیکن جنہوں نے آزادی سے کفر قبول کر لیا ہو ان پر اللہ کا غضب ہے اور عذاب عظیم ان کے انتظار میں ہے۔ ۱۰۶ ",
        "یہ اس بناء پر ہے کہ انہوں نے( پست )دنیا کی زندگی کو آخرت پر ترجیح دی ہے اور اللہ بے ایمان (اور ہٹ دھرم )افراد کو ہدایت نہیں فرماتا۔ ۱۰۷ ",
        "وہ ایسے لوگ ہیں کہ( ان کے گناہوں کی کثرت کے باعث)اللہ نے ان کے دلوں ‘ کانوں اور آنکھوں پر مہر لگا دی ہے (اس لئے وہ کچھ نہیں سمجھ سکتے ) وہ واقعی غافل ہیں۔ ۱۰۸ ",
        "یقیناً آخرت(قیامت کے دن) میں ایسے لوگ خسارے میں ہیں۔ ۱۰۹ ",
        "لیکن تیرا رب ان لوگوں کیلئے جنہوں نے دھوکا کھانے کے بعد ہجرت کی پھر راہ خدا میں جہاد کیا اور استقامت دکھائی، یہ کام انجام پانے کے بعد تیرا پروردگار غفور و رحیم ہے۔ ۱۱۰",
        "اس دن کے متعلق سوچو جب ہر شخص( اپنی فکر میں پڑا ہو گا اور) اپنے دفاع کیلئے کھڑا ہو گا اور ہر شخص کا نتیجہ اعمال بے کم و کاست اسے دیا جائیگا اور ان پر ظلم نہیں ہو گا ۱۱۱ ",
        "اللہ نے ایک آباد علاقے کی مثال بیان فرمائی ہے جہاں امن و امان اور سکون و اطمینان تھا اور ہمیشہ ہر جگہ سے وہاں وافر رزق پہنچ جاتا تھا لیکن انہوں نے کفران نعمت کیا اور اللہ نے ان کے اعمال کے باعث انہیں بھوک اور خوف کا لباس پہنا دیا۔ ۱۱۲ ",
        "خود انہی میں سے ایک رسول ان کے پاس آیا لیکن انہوں نے اس کی تکذیب کی اور عذاب الٰہی نے انہیں آ جکڑا کہ وہ ظالم تھے۔ ۱۱۳ ",
        "جب یہ صورت حال ہے تو اللہ نے جو کچھ روزی تمہیں دی ہے اس میں سے حلال و پاکیزہ کھاؤ اور نعمت خدا کا شکر ادا کرو اگر اس کے عبادت گزار ہو۔ ۱۱۴ ",
        "اللہ نے تم پر صرف مردار‘ خون‘ سور کا گوشت اور وہ جانور حرام کئے ہیں کہ جن کا سر غیر خدا کے نام پر کاٹا جائے،البتہ جو لوگ مجبور ہو جائیں مگر حد سے تجاوز نہ کریں (ان کی سزانہیں ہے)‘ کیونکہ اللہ غفور و رحیم ہے۔ ۱۱۵ ",
        "اور اللہ پر افتراء باندھتے ہوئے اپنی زبانوں سے جھوٹ موٹ یہ نہ کہو کہ یہ حلال ہے اور وہ حرام ہے کیونکہ اللہ تعالیٰ پر افتراء باندھنے والے فلاح نہیں پائیں گے۔ ۱۱۶ ",
        "ایسے لوگوں کو دنیا کا تھوڑا سا فائدہ تو مل جائے گا مگر دردناک عذاب ان کے انتظار میں ہے۔ ۱۱۷ ",
        "جو چیزیں پہلے ہم نے تم سے بیان کی ہیں، انہیں ہم نے یہودیوں پر حرام کیا ہے ۔ ان پر ہم نے کوئی ظلم نہیں کیا بلکہ خود انہوں نے اپنے آپ پر ظلم کیا ہے۔ ۱۱۸",
        "لیکن جنہوں نے جہالت کے باعث برے کام کئے ہیں مگر بعد ازاں انہوں نے توبہ کر لی ہے اور اصلاح کیلئے اقدام کیا ہے تو، پھر تمہارا پروردگار بخشنے والا اور مہربان ہے۔ ۱۱۹ ",
        "ابراہیم (تن تنہا)ایک امت تھا،امر الٰہی کا مطیع تھا،ہر قسم کے انحراف سے مبرا تھا اور وہ ہرگز مشرکین میں سے نہ تھا۔ ۱۲۰ ",
        "وہ پروردگار کی نعمتوں کا شکر گزار تھا۔اللہ نے اس کو منتخب فرمایا اور اسے سیدھے راستے کی ہدایت فرمائی۔ ۱۲۱ ",
        "اور دنیا میں ہم نے اسے ہمت نیک بخشی اور آخرت میں وہ صالحین میں سے ہے۔ ۱۲۲ ",
        "پھر ہم نے تمہاری طرف وحی کی کہ ابراہیم کے دین کی اتباع کر کہ جو ہر قسم کے انحراف سے پاک ہے اور مشرکین میں سے نہ تھا۔ ۱۲۳ ",
        "ہفتے کا روز (کہ جس روز یہودیوں پر کچھ چیزیں حرام تھیں )سزا کے طور پر تھا کہ اس میں انہوں نے اختلاف کیا اور جن میں وہ اختلاف کرتے تھے ان کے بارے میں تیرا رب قیامت کے دن فیصلہ کرے گا۔ ۱۲۴ ",
        "اپنے رب کے راستے کی طرف حکمت اور عمدہ نصیحت کے ساتھ دعوت دے اور ان سے بہترین انداز میں استدلال اور مباحثہ کر۔تیرا پروردگار ہر شخص کے بارے میں بہتر جانتا ہے کہ کون اس کی راہ سے بھٹکا ہوا ہے اور کس نے ہدایت پائی ہے۔ ۱۲۵ ",
        "اور جب تم بدلا لینا چاہو تو صرف اتنی ہی سزا دو جتنی تم پر زیادتی ہوئی ہے اور اگر تم صبر کروتو یہ صبر کرنے والوں ہی کے لئے بہتر ہے۔ ۱۲۶ ",
        "صبر کراور تیرا یہ صبر اللہ کے لیے اور اس کی توفیق سے ہو، ان کی حرکات پر رنجیدہ نہ ہو اور ان کی سازشوں اور چالبازیوں پر دل تنگ نہ ہو۔ ۱۲۷ ",
        "اللہ ان کے ساتھ ہے جو تقویٰ اختیار کرتے ہیں اور جو نیکو کار ہیں۔ ۱۲۸"
    ],
    [
        "پاک و منزہ ہے وہ ذات کہ جو اپنے بندے کو راتوں رات مسجد الحرام سے مسجد اقصیٰ کی طرف لے گئی کہ جس کا ماحول پر برکت ہے، تاکہ ہم اسے اپنی نشانیاں دکھائیں۔ یقیناً وہ سننے والا، دیکھنے والا ہے۔ ۱ ",
        "ہم نے موسیٰ کو( آسمانی) کتاب عطا فرمائی اور اسے بنی اسرائیل کیلئے ہدایت کا ذریعہ قرار دیا اور ہم نے کہا کہ ہمارے غیر کو سہارا نہ بناؤ۔ ۲ ",
        "اے ان لوگوں کی اولاد کہ جنہیں ہم نے نوح کے ساتھ (کشتی پر) سوار کیا تھا، وہ ایک شکر گزار بندہ تھا۔ ۳ ",
        "ہم نے بنی اسرائیل کو کتاب (تورات )میں بتادیا تھا کہ تم زمین میں دو مرتبہ فساد برپا کرو گے اور بڑی سر کشی کرو گے۔ ۴ ",
        "جب ان میں سے پہلی سر کشی کا موقع آیا تو ہم تم پر نہایت زور آور لوگ بھیجیں گے (اور مجرموں کو پکڑنے کیلئے) گھروں کی تلاشی لیں گے اور یہ وعدہ قطعی ہے۔ ۵ ",
        "اس کے بعد ہم تمہیں ان پر غلبہ دیں گے، تمہارا مال اور اولاد بڑھا دیں گے اور تمہاری تعداد( دشمن سے) زیادہ کر دیں گے۔ ۶ ",
        "اگر نیکی کرو گے تو اپنے آپ سے بھلائی کرو گے اور اگر بدی کرو گے تو بھی اپنے آپ ہی سے کرو گے۔ پس جب دوسرے وعدے کا وقت آن پہنچا( تو دشمن تمہارا یہ حال کرے گا کہ) تمہارے چہرے غمزدہ ہو جائیں گے اور وہ مسجد( اقصیٰ) میں یوں داخل ہوں گے جیسے پہلے دشمن داخل ہوئے تھے اور جو چیز بھی ان کے ہاتھ پڑے گی اسے درہم برہم کر دیں گے۔ ۷",
        "ہو سکتا ہے تمہارا رب تم پر رحم کرے ۔جب تم پلٹ آؤ گے تو ہم بھی پلٹ آئیں گے اور ہم نے جہنم کو کافروں کیلئے سخت قید خانہ بنا رکھا ہے۔ ۸ ",
        "یہ قرآن بالکل سیدھے راستے کی ہدایت کرتا ہے اور اعمال صالح انجام دینے والے مومنین کو بشارت دیتا ہے کہ ان کیلئے بہت بڑا اجر ہے۔ ۹ ",
        "اور جو لوگ آخرت پر ایمان، نہیں لاتے ان کے لئے ہم نے دردناک عذاب تیار کر رکھا ہے۔ ۱۰ ",
        "اور انسان (جلد بازی کی وجہ) سے ایسے برائی طلب کرنے لگتا ہے جیسے بھلائی طلب کرنا چاہئے اور انسان ہمیشہ ہی سے جلد باز ہے۔ ۱۱ ",
        "اور ہم نے رات اور دن کو (توحید اور اپنی عظمت کی) دو نشانیاں قرار دیا ہے۔ پھر ہم نے رات کی نشانی کو محو کر دیا اور دن کی نشانی کو ضیاء بخش بنا دیا تاکہ( اس روشنی میں ) تم اپنے رب کا فضل تلاش کرو (اور اٹھ کھڑے ہو) اور سالوں کی گنتی اور حساب جان لو اور ہم نے ہر چیز کو مشخص کرکے اور واضح طور پر بیان کیا ہے۔ ۱۲ ",
        "اور ہم نے ہر چیز کو مشخص کر کے( واضح طور پر) بیان فرمایا ہے۔ اور ہر شخص کے اعمال کو ہم نے اس کے گلے کا ہار بنا دیا ہے‘اور روز قیامت اس کیلئے ہم ایک کتاب نکالیں گے کہ جسے وہ اپنے سامنے کھلا ہوا پائے گا۔ ۱۳ ",
        "(ہم اس سے کہیں گے) اپنی کتاب پڑ ھ۔ آج اپنا حساب لگانے کیلئے تو خود ہی کافی ہے۔ ۱۴ ",
        "جو شخص بھی ہدایت پالے تو اس نے اپنے ہی لئے ہدایت پائی اور جو شخص گمراہ ہو وہ خوداپنے ہی نقصان میں گمراہ ہوا اور کوئی شخص دوسرے کا بوجھ اپنے کاندھے پر نہیں اٹھائے گا اور ہم پیغمبر مبعوث کئے بغیر کسی( شخص یا قوم )کو عذاب نہیں دیتے۔ ۱۵ ",
        "اور جب ہم کسی شہر کو ہلاک کرنا چاہتے ہیں تو پہلے اس کے مترفین( نفس پرستی میں مست دولت مندوں ) سے اپنے احکامات بیان کرتے ہیں۔ پھر جب وہ مخالفت پر ا ٹھ کھڑے ہوتے ہیں اور سزا کے مستحق ہو جاتے ہیں تو ہم شدت سے ان کی سر کوبی کرتے ہیں۔ ۱۶ ",
        "اور ایسے کتنے ہی لوگ تھے جو نوح کے بعد کی صدیوں میں رہے اور (اسی سنت کے مطابق) ہم نے انہیں ہلاک کر دیا اورتیرا پروردگار اپنے بندوں کے گناہ سے پوری طرح آگاہ و بینا ہے۔ ۱۷",
        "جو شخص( صرف) جلد گزر جانے والی( مادی دنیا) طلب کرتا ہے تو ہم اسے اس قدر دے دیتے ہیں جو ہم چاہیں اور جس مقدار کا اس کے بارے میں ارادہ کریں۔ اس کے بعد اس کیلئے دوزخ قرار دینگے کہ وہ اسکی جلا دینے والی آگ میں جلے گا‘ (جبکہ وہ در گاہ الٰہی سے) راندہ اور مذموم ہو گا۔ ۱۸ ",
        "اور جو شخص صرف آخرت کو چاہے اور اپنی سعی و کوشش اس کیلئے انجام دے، وہ ایمان بھی رکھتا ہو، تو (خدا کی طرف سے) اسے اس کی سعی و کوشش پر اس کو جزا ملے گی۔ ۱۹ ",
        "ان میں سے ہر گروہ کو تیرے پروردگار کی عطا میں سے حصہ اور مدد ملے گی، اور تیرے پروردگار کی عطا و بخشش کبھی کسی کے لئے ممنوع قرار نہیں دی گئی۔ ۲۰ ",
        "دیکھو کس طرح ہم نے بعض کو بعض پر برتری عطا فرمائی ہے اور آخرت کے درجات و فضیلتیں تو اس سے کہیں زیادہ ہیں۔ ۲۱ ",
        "اللہ کے ساتھ کسی اور کو معبود قرار نہ دو ورنہ مذموم و رسوا ہو جاؤ گے۔ ۲۲ ",
        "تیرے پروردگار نے حکم دیا ہے کہ اس کے علاوہ کسی کی پرستش نہ کرو، ماں باپ کے ساتھ نیکی کرو جب ان میں سے کوئی ایک یا دونوں تمہارے پاس بڑھاپے کو پہنچ جائیں تو (ان کی ذرہ بھر اہانت بھی نہ کرو ) یہاں تک کہ غیر مؤدبانہ لفظ’’اف‘‘ تک بھی انہیں نہ کہو اور انہیں جھڑکو نہیں بلکہ کریمانہ انداز سے ان سے لطیف و سنجیدہ گفتگو کرو۔ ۲۳ ",
        "لطف و محبت سے ان کے سامنے خاکساری کا پہلو جھکائے رکھو۔ اور کہو پروردگارا ! جیسے انہوں نے بچپن میں میری پرورش کی ہے اسی طرح تو بھی ان پر رحم فرما۔ ۲۴ ",
        "تمہارا پروردگار تمہارے دلوں کے نہاں خانہ سے آگاہ ہے اوراگر تم صالح اور نیک ہو گے تو وہ توبہ کرنے والوں کو بخش دیتاہے۔ ۲۵ ",
        "اور نزدیکیوں کو ان کا حق دے دو اور( اسی طرح) مسکین اور مسافر کا اور ہرگز اسراف اور فضول خرچی نہ کرو۔ ۲۶ ",
        "کیونکہ اسراف کرنے والے شیطان کے بھائی ہیں، اور شیطان نے اپنے پروردگار (کی نعمتوں ) کا کفران کیاہے۔ ۲۷",
        "اور اگر تو ان (حاجتمندوں ) سے اعراض کرے اور تم اپنے پروردگار کی رحمت کے انتظار میں ہو توان سے نرم اور لطف و کرم کے پیرائے میں بات کر۔ ۲۸ ",
        "کبھی بھی اپنے ہاتھ کو اپنی گردن کا حلقہ نہ بنا (اور بخشش کو ترک نہ کر) اور نہ ہی اسے بالکل کھول دے کہ (آخر کار) تو ملامت زدہ اوربے کار ہو کر رہ جائے۔ ۲۹ ",
        "تیرا پروردگار جس کے لئے چاہتا ہے اس کی روزی کشادہ کر دیتا ہے اور جسے چاہتا ہے اس کی روزی تنگ کر دیتا ہے،اور وہ اپنے بندوں کے بارے میں آگاہ و بینا ہے۔ ۳۰ ",
        "اور اپنی اولاد کو فقر و فاقہ کے خوف سے قتل نہ کرو۔ہم انہیں اور تمہیں رزق دیتے ہیں انہیں قتل کرنا بہت بڑا گناہ ہے۔ ۳۱ ",
        "اور زنا کے قریب بھی نہ جاؤ کہ یہ بہت بڑا گناہ (اوربراعمل)ہے اور بہت بری روش ہے۔ ۳۲ ",
        "اور جس شخص کا خون خدا نے حرام قرار دیا ہے اسے سوائے حق کے قتل نہ کرو۔اور جو شخص مظلوم مارا گیا ہے اس کے ولی کو ہم نے (حق قصاص پر) تسلط دیا ہے لیکن وہ قتل میں اسراف نہ کرے،کیونکہ وہ مدد دیا گیا ہے۔ ۳۳ ",
        "اور سوائے احسن طریقے کے مال یتیم کے قریب نہ جاؤ،یہاں تک کہ وہ حد بلوغ کو پہنچ جائے اور اپنے عہد (وپیمان) کو پورا کرو کیونکہ عہد کے بارے میں تم سے پو چھا جا ئیگا، ۳۴ ",
        "اور جب تم ناپ تول کرو تو پیمانہ کا حق ادا کرو اور ترازو سے وزن صحیح کرو یہ تمہارے لئے بہتر ہے اور اس کا انجام بہت اچھا ہے۔ ۳۵ ",
        "اس کی پیروی نہ کر جس کا تجھے علم نہ ہو کیونکہ کان‘ آنکھ اور دل ان سب سے سوال کیا جائے گا۔ ۳۶ ",
        "اورزمین پر تکبر سے نہ چل، تو زمین کو چیر نہیں سکتا اور تیرے قد کی لمبائی ہرگز پہاڑوں تک نہیں پہنچ سکتی۔ ۳۷ ",
        "ان سب کے گناہ تیرے پروردگا کے ہاں قابل نفرت قرارپاتے ہیں۔ ۳۸",
        "یہ احکام ان حکمتوں میں سے ہیں جو تجھے تیرے پروردگار نے وحی کے ذریعے دی ہیں،اور اللہ کے ساتھ ہرگز کسی کو معبود قرار نہ دے کہ تو جہنم میں جا گرے گا اس حالت میں کہ در گاہ خدا سے ملامت شدہ اور راندہ ہو گا۔ ۳۹ ",
        "کیا خدا نے بیٹے تمہارے لئے مخصوص کر دیئے ہیں اور خود ملائکہ میں سے بیٹیاں لے لی ہیں ؟ تم یقیناً بہت بڑی اور (انتہائی غلط)بات کہتے ہو۔ ۴۰ ",
        "ہم نے اس قرآن میں طرح طرح سے مؤثر طور پر(دلائل کو) بیان کیا تاکہ وہ کسی طرح سمجھیں،لیکن (جن کے دل اندھے تھے) ان میں نفرت کے سوا کسی چیز کا اضافہ نہ ہو ا۔ ۴۱ ",
        "(اے رسول ان سے) کہہ دو: اگر اس (خدائے قادر) کے ساتھ اور خدا ہوتے، جیسا کہ تمہارا خیال ہے، تو وہ کوشش کرتے کہ مالک عرش خدا کی طرف کوئی راہ نکالیں۔ ۴۲ ",
        "جو کچھ وہ کہتے ہیں اللہ اس سے پاک و منزہ ہے(اورجو کچھ یہ سوچتے ہیں اس سے) بہت ہی برترہے۔ ۴۳ ",
        "سات آسمان اور زمین اور جو ان میں ہیں ‘ سب اس کی تسبیح کرتے ہیں اور ہر موجود اس کی تسبیح و حمد کرتا ہے،لیکن تم ان کی تسبیح کو نہیں سمجھتے۔ بیشک اللہ حلیم، بخشنے والا ہے۔ ۴۴ ",
        "اور جب تو قرآن پڑھتا ہے تو ہم تیرے اور آخرت پر ایمان نہ رکھنے والوں کے درمیان ایک غیر محسوس حجاب پیدا کر دیتے ہیں۔ ۴۵ ",
        "اور ہم ان کے دلوں پر غلاف چڑھا دیتے ہیں تاکہ وہ اسے نہ سمجھیں، اور ان کے کانوں میں گرانی( پیدا کر دیتے ہیں )اور جب تو قرآن میں اپنے پروردگار کو تنہا یاد کرتا ہے تو وہ پشت کر لیتے ہیں اور تجھ سے پیٹھ پھیر لیتے ہیں۔ ۴۶ ",
        "ہم جانتے ہیں کہ وہ کیوں تیری باتیں کان لگاکر سنتے ہیں اور جب وہ آپس میں سرگوشی کرتے ہیں، جبکہ ظالم کہتے ہیں کہ تم تو بس ایک سحر زدہ شخص کی پیروی کرتے ہو۔ ۴۷ ",
        "دیکھ ! یہ تجھ پر کیسی پھبتیاں کستے ہیں اور اسی بناء پر یہ گمراہ ہو گئے ہیں اور یہ (حق کا) راستہ پا ہی نہیں سکتے۔ ۴۸ ",
        "اور انہوں نے کہا کہ جب ہم بوسیدہ ہڈیاں ہو جائیں گے اور بکھر جائیں گے تو کیا ہم دوبارہ نئی خلقت حاصل کریں گے؟ ۴۹",
        "کہہ دو:تم پتھر یا لوہا ہو جاؤ۔ ۵۰ ",
        "یا جو مخلوق تمہاری نظر میں ان سے بھی زیادہ سخت ہو (اور جس میں زندگی کے دور دور تک کوئی آثار نہ ہوں پھر بھی خدا قادر ہے کہ تمہیں نئی زندگی کی طرف پلٹا دے)۔ عنقریب وہ کہیں گے کون، ہمیں دوبارہ پلٹائے گا؟ کہہ دو: وہی جس نے پہلے تمہیں پیدا کیا تھا۔ وہ( تعجب اور انکار) سے تیرے سامنے اپنے سر جھکاتے ہیں اور کہتے ہیں ایسا کس وقت ہو گا کہہ دو شاید (وہ وقت) نزدیک ہی ہو۔ ۵۱ ",
        "وہی دن کہ جب وہ تمہیں (تمہاری قبروں سے) بلائے گا، تم بھی جواب دو گے، اس حالت میں کہ اس کی حمد کر رہے ہو گے اور خیال کرو گے کہ تم تھوڑی سی مدت ہی (عالم برزخ میں ) رہے ہو۔ ۵۲ ",
        "اورمیرے بندوں سے کہہ دو: ایسی بات کریں کہ جو زیادہ اچھی ہو کیونکہ شیطان (ناموزوں باتوں کے ذریعے )ان کے درمیان فتنہ و فساد کھڑا کر دیتا ہے، شیطان ہمیشہ انسان کا کھلا دشمن رہا ہے۔ ۵۳ ",
        "تمہارا پروردگار (تمہاری نیتوں اور اعمال )کو تم سے زیادہ جانتا ہے۔اگر وہ چاہے (اور تمہیں اس لائق سمجھے) تو اپنی رحمت تمہارے شامل حال کر دے، اور اگر چاہے تو عذاب دے اور ہم نے تجھے ان پر وکیل نہیں بنایا۔ ۵۴ ",
        "وہ تمام لوگ کہ جو آسمانوں اور زمین میں ہیں ان کے حالات سے تیرا پروردگار زیادہ آگاہ ہے۔ ہم نے بعض نبیوں کو بعض دوسرے نبیوں پر فضیلت عطا کی ہے اور ہم نے داؤد کو زبور عطا فرمائی۔ ۵۵ ",
        "ان سے کہہ دو :تم نے خدا کے علاوہ جو( اپنے معبود) بنا رکھے ہیں انہیں پکار کر دیکھو،وہ تمہاری کوئی مشکل حل نہیں کر سکتے اور نہ اس میں کوئی تبدیلی لا سکتے ہیں۔ ۵۶ ",
        "وہ تو وہ ہیں جو خود اپنے پروردگار سے( تقرب کا) وسیلہ طلب کرتے ہیں،ایسا وسیلہ جو زیادہ قریب ہو اور یہ اس کی رحمت کے امیدوار ہیں اور اس کے عذاب سے ڈرتے ہیں کیونکہ سب تیرے پروردگار کے عذاب سے بچنے کی فکر میں اور وحشت زدہ ہیں۔ ۵۷ ",
        "قیامت سے پہلے ہم ہر شہر اور آبادی کو ہلاک کردیں گے،یا (اگر گنہگار ہیں تو) انہیں سخت عذاب میں گرفتار کریں گے یہ کتاب الٰہی (لوح محفوظ) میں ثبت ہے۔ ۵۸",
        "ہمارے لئے کوئی امر مانع نہیں کہ ہم (بہانہ ساز لوگوں کے تقاضوں پر) یہ معجزات بھیجتے سوائے اس کے کہ گزرے ہوئے لوگوں نے ان کی تکذیب کی‘ (انہی میں سے )ثمود کو ہم نے ناقہ دیا (اور وہ ایسا معجزہ تھا ) جو واضح اور روشن تھا، لیکن انہوں نے اس پر ظلم کیا (اور ناقہ کو ہلاک کر دیا) ہم معجزات صرف ڈرانے (اور اتمام حجت) کیلئے بھیجتے ہیں۔ ۵۹ ",
        "وہ وقت یاد کر جب ہم نے تجھ سے کہا کہ تیرا پروردگار لوگوں پر پوری طرح محیط ہے (اور ان کی کیفیت سے پوری طرح آگاہ ہے) ہم نے جو خواب تجھے دکھایا تھا وہ صرف لوگوں کی آزمائش کیلئے تھا۔اسی طرح جس شجر ملعونہ کا ہم نے قرآن میں ذکر کیا ہے ہم انہیں ڈراتے (اور تنبیہ کرتے) ہیں، لیکن ان کے طغیان و سر کشی کے سوا کسی چیز میں اضافہ نہیں ہوتا۔ ۶۰ ",
        "وہ وقت یاد کرو جب ہم نے فرشتوں سے کہا کہ آدم کو سجدہ کرو۔ تو ان سب نے سجدہ کیا سوائے ابلیس کے کہ جس نے کہا : کیا ایسے کو سجدہ کرو جسے تو نے مٹی سے پیدا کیا ہے؟ ۶۱ ",
        "(پھر) اس نے کہا یہ شخص جسے تو نے مجھ پر ترجیح دی ہے اگر تو نے مجھے قیامت تک زندہ رکھا،تو تھوڑے سے افراد کے سوا اس شخص کی ساری اولاد کو گمراہ کرونگا اور ان کی بیخ کنی کروں گا۔ ۶۲ ",
        "( خدانے) فرمایا: نکل جا! ان میں سے جو شخص بھی تیری اتباع کرے گا اس کی سزا جہنم ہے اور یہ بہت سخت سزا ہے۔ ۶۳ ",
        "ان میں سے جس پر تیرا بس چلے اسے آواز دے کر ابھارے اور اپنے سوار اور پیادہ لشکر کو ان پر لگا دے اور مال و اولاد میں ان کے ساتھ شریک ہو، اور ان سے( جھوٹے) وعدے کر، لیکن شیطان کا وعدہ سوائے جھوٹ اور فریب کے کچھ نہیں ہے۔ ۶۴ ",
        "(لیکن جان لے) تو ہرگز میرے بندوں پر تسلط حاصل نہیں کر کسے گا یہی کافی ہے کہ تیرا پروردگار ان کا محافظ و وکیل ہے۔ ۶۵ ",
        "تمہارا پروردگار وہ ہے جو تمہارے لئے دریا میں کشتی چلاتا ہے تاکہ تم اس کی نعمتوں سے فائدہ اٹھاؤ۔وہ تم پر مہربان ہے۔ ۶۶",
        "اور جس وقت تمہیں دریا میں کوئی پریشانی لاحق ہوتی ہے تو اس کے سوا ہر ایک کو بھول جاتے ہو لیکن جس وقت وہ تمہیں لے جا کر خشکی کی طرف لے آتا ہے تو منہ پھیر لیتے ہو۔اور انسان (نعمتوں کا)کفران کرنے والا ہے۔ ۶۷ ",
        "کیا تم اس سے مامون ہو کہ وہ خشکی پر (ایک شدید زلزلے کے ذریعہ) تمہیں زمین میں دھنسا دے، یا تم پر سنگریزوں کا طوفان بھیج دے اور پھر تمہیں کوئی محافظ (ومدد گار) نہ ملے؟ ۶۸ ",
        "یا کیا تم اس سے مامون ہو کہ وہ پھر تمہیں دریا کی طرف پلٹا دے،تمہاری طرف شدید آندھی بھیج دے اور تمہیں تمہارے کفر کی وجہ سے غرق کر دے،یہاں تک کہ کسی ایسے شخص کو بھی پیدا نہ کرے کہ جو تمہارے خون کا مطالبہ کرے۔ ۶۹ ",
        "ہم نے بنی آدم کو عزت بخشی، خشکی و دریا میں انہیں سواریاں عطا فرمائیں طرح طرح کے پاکیزہ رزق میں سے انہیں روزی دی اور انہیں اپنی بہت سی مخلوق پر فضیلت عطا کی۔ ۷۰ ",
        "وہ دن یاد کرو کہ جب ہر گروہ کو ہم اس کے امام کے ساتھ پکاریں گے، پس جس کا نامہ اعمال داہنے ہاتھ میں ہو گا وہ اسے (بڑی مسرت سے) پڑھیں گے اور ان پر رائی برابر بھی ظلم نہیں ہو گا۔ ۷۱ ",
        "لیکن وہ لوگ جو اس دنیا میں چہرہ (حق کو دیکھ کر بھی) اندھے بنے رہے،وہ وہاں بھی اندھے رہیں گے، بلکہ گمراہ تر۔ ۷۲ ",
        "قریب تھا کہ ہم نے تجھے جو وحی کی ہے اس کے بارے میں (اپنے وسوسوں کے ذریعہ) تجھے فریب دیں تاکہ تو اس کی بجائے کسی اور کی ہماری طرف نسبت دے اور اس صورت میں وہ تجھے اپنا دوست قرار دے لیں۔ ۷۳ ",
        "اگر ہم تمہیں ثابت قدم نہ رکھتے (اور تو مقام عصمت کی وجہ سے محفوظ نہ ہوتا) تو قریب تھا کہ توان کی طرف کچھ مائل ہو جاتا۔ ۷۴ ",
        "اور اگر تو ایسا کرتا تو ہم تجھے( مشرکین کی نسبت) دنیا میں بھی اور آخرت میں بھی دو گنی سزا کا مزہ چکھا تے، پھر ہمارے مقابلے میں تجھے کوئی مدد گار نہ ملتا۔ ۷۵",
        "قریب تھا کہ وہ تجھے مکرو فریب اور شاطرانہ سازش کے ذریعے اس سر زمین سے باہر نکال دیتے، لیکن اگر وہ ایسا کرتے تو (عذاب خدا میں گرفتار ہو جاتے اور ) تیرے بعد زیادہ دیر باقی نہ رہتے۔ ۷۶ ",
        "(ہماری) یہ سنت ان انبیاء کے بارے میں ہے کہ جنہیں ہم نے تجھ سے پہلے بھیجا ہے اور تو ہماری سنت میں ہرگز کوئی تغیر نہیں پائے گا۔ ۷۷ ",
        "نماز قائم کر زوال خورشید سے لے کر (نصف) شب کی انتہائی تاریکی تک اور اسی طرح قرآن فجر (نماز فجر) کیونکہ قرآن فجر کا رات اور دن کے فرشتے مشاہدہ کرتے ہیں۔ ۷۸ ",
        "رات کے ایک حصے میں نیند سے اٹھ کھڑا ہو اور قرآن (نماز) پڑھ۔ یہ تیرے لئے ایک اضافی فریضہ ہے تاکہ تیرا پروردگار تجھے مقام محمود کی بلندی عطا کرے۔ ۷۹ ",
        "اور کہہ دے :پروردگارا ! مجھے (ہر کام میں ) سچے طریقے سے داخل فرما اور سچے طریقے سے نکال اور اپنی طرف سے کسی کو میرا سلطان و مدد گار قرار دے۔ ۸۰ ",
        "اور (اے پیغمبر) کہہ دے حق آ گیا اور باطل نابود ہو گیا، (اصولاً) باطل ہے ہی (فنااور) نابود ہونے والا۔ ۸۱ ",
        "ہم قرآن نازل کرتے ہیں جو مومنین کیلئے شفا اور رحمت ہے اور اس سے ظالموں کیلئے نقصان و زیان کے سوا کچھ اضافہ نہیں ہوتا۔ ۸۲ ",
        "جس وقت ہم انسان کو کوئی نعمت بخشتے ہیں تو وہ (حق سے) منہ پھیر لیتا ہے اور تکبر کے عالم میں دور ہو جاتا ہے۔ لیکن اگر اسے کوئی چھوٹی سی برائی پہنچتی ہے تو اور (ہر طرف سے)مایوس ہوجاتاہے۔ ۸۳ ",
        "کہہ دو: ہر شخص اپنی روش(اور خلق و عادت) کے مطابق عمل کرتا ہے جن کی روش زیادہ اچھی ہے، تمہارا پروردگار انہیں بہتر طور پر پہچانتا ہے۔ ۸۴ ",
        "تجھ سے روح کے بارے میں پوچھتے ہیں۔کہہ دے: روح میرے رب کے امر میں سے ہے اور تمہیں تو بہت تھوڑا سا علم دیا گیا ہے۔ ۸۵ ",
        "اور اگر ہم چاہیں تو جو کچھ وحی کی صورت میں تجھے دیا گیا ہے وہ تجھ سے لے لیں۔پھر تو ہمارے مقابلے میں کوئی حمایتی نہ پائے گا۔ ۸۶",
        "مگر یہ کہ تیرے رب کی رحمت (تیرے شامل حال) ہو،کیونکہ تیرے رب کا فضل تجھ پر بہت زیادہ ہے۔ ۸۷ ",
        "کہہ دو :اگر انسان اور جن مل کر اس قرآن کی مثل لانا چاہیں تو اس کی مثل نہیں لا سکیں گے اگرچہ اس کام میں وہ ایک دوسرے کی مدد بھی کریں۔ ۸۸ ",
        "اس قرآن میں ہم نے لوگوں کے سامنے طرح طرح کی مثالیں اور نمونے پیش کئے ہیں لیکن اکثر لوگ انکار حق کے سوا کچھ نہیں کرتے۔ ۸۹ ",
        "اور انہوں ( مشرکین) نے کہا: کہ ہم تجھ پر ایمان نہیں لائیں گے جبتک تو ہمارے لئے اس (خشک اور بنجر) زمین سے ایک چشمہ جاری نہ کر دے۔ ۹۰ ",
        "یا تیرے لئے کھجور اور انگور کا باغ پیدا ہو جس کے درختوں کے درمیان تو نہریں جاری کر دے۔ ۹۱ ",
        "یا جیسا کہ تیرا دعویٰ ہے تو آسمان سے پتھروں کے ٹکڑے ہمارے سروں پر گرا دے،یا اللہ اور فرشتوں کو ہمارے سامنے لے آئے۔ ۹۲ ",
        "یا تیرے لئے سونے کا ایک مزین گھر ہو یا تو آسمان پر چڑھ جائے( لیکن) ہم تیرے آسمان پر چڑھ جانے پر بھی ہرگز ایمان نہیں لائیں گے جبتک تو ہمارے لئے کوئی ایسا نامہ نہ لے آئے جسے ہم پڑھیں۔ ان سے کہہ دے :میرا رب( ان بے قیمت باتوں سے )پاک ہے جبکہ میں اس کے فرستادہ ایک انسان کے سوا کچھ نہیں ہوں۔ ۹۳ ",
        "ہدایت آنے کے بعد وہ تنہا چیز جس نے لوگوں کو ایمان لانے سے روکا یہ تھی کہ ( جہالت کی بناء پر) انہوں نے کہا : کیا اللہ نے ایک بشر کو رسول بنا کر بھیجا؟ ۹۴ ",
        "کہدو: اگر روئے زمین پر فرشتے بھی (زندگی بسر کر رہے ہوتے اور) اطمینان سے چل پھر رہے ہوتے تو ہم آسمان سے فرشتے کو رسول بنا کر ان کے پاس بھیجتے۔ ۹۵ ",
        "کہدو: یہی کافی ہے کہ اللہ میرے اور تمہارے درمیان گواہ ہے کیونکہ وہ اپنے بندوں کے بارے میں آگاہ اور بینا ہے۔ ۹۶",
        "جسے خدا ہدایت دے وہی حقیقی ہدایت یافتہ ہے اور جس شخص کو (اس کے اعمال کے باعث) وہ گمراہی میں ڈال دے ایسے لوگوں کیلئے تو اللہ کے سوا کسی کو ہادی و سر پرست نہیں پائے گا، اور روز قیامت ان لوگوں کو ہم اوندھے منہ محشور کریں گے اس حال میں کہ وہ اندھے‘ گونگے اور بہرے ہوں گے ان کا ٹھکانا جہنم ہے اور جس وقت اس کی آگ بجھنے لگے گی ہم اسے اور بھڑکا دیں گے۔ ۹۷ ",
        "یہ ان کی سزا ہے کیونکہ وہ ہماری آیات کے منکر ہیں اور وہ کہتے ہیں کہ کیا جب ہم بوسیدہ ہڈیاں اور پراگندہ خاک ہو جائیں گے کیا اس وقت ہماری تخلیق نو ہو گی؟ ۹۸ ",
        "کیا انہوں نے دیکھا نہیں کہ جس خدا نے آسمانوں اور زمینوں کو پیدا کیا ہے وہ ان جیسے اور بھی پیدا کرنے پر قادر ہے (اور انہیں حیات نو عطا کر سکتا ہے)؟ اور اس نے ان کے لئے قطعی مدت مقرر کی ہے،لیکن ظالم لوگ سوائے کفر و انکار کے کچھ نہیں کرتے۔ ۹۹ ",
        "ان سے کہہ دو :اگر تمہارے پاس میرے رب کی رحمت کے خزانے بھی ہوتے تو بھی تنگدلی کی وجہ سے تم انہیں روکے رکھتے اس خوف سے کہ کہیں خرچ کرنے سے تم تنگدست نہ ہو جاؤ اور انسان ہے ہی بہت تنگدل۔ ۱۰۰ ",
        "ہم نے موسیٰ کو نو واضح معجزات عطا فرمائے۔ اب تم بنی اسرائیل سے پوچھ لو کہ جس وقت یہ( نو معجزات) ان کی مدد کیلئے آئے (تو ان کی کیا حالت تھی)۔ اور فرعون کہنے لگا :اے موسیٰ ! مجھے تو یہ گمان ہے کہ تو پاگل ہے( یا ساحر ہے)۔ ۱۰۱ ",
        "اس نے جواب دیا : دلوں کو روشن کرنے کیلئے یہ معجزات زمین و آسمان کے پروردگار کے سواکسی نے نہیں بھیجے اور اے فرعون ! میں سمجھتا ہوں کہ تو نیست و نابود ہو جائے گا۔ ۱۰۲ ",
        "اس (فرعون )نے ارادہ کر لیا کہ زمین سے ان سب کی بیخ کنی کر دے، لیکن ہم نے اسے اور اس کے سب ساتھیوں کو غرق کر دیا۔ ۱۰۳ ",
        "اور اس کے بعد ہم نے بنی اسرائیل سے کہا: (مصر و شام کے) اس علاقے میں رہو سہو لیکن جب وعدئہ آخرت کا وقت پورا ہو جائے گا۔توہم تم سب کو اکٹھا (اس عدالت میں )لا کھڑا کریں گے۔ ۱۰۴",
        "اس قرآن کو ہم نے حق کے ساتھ نازل فرمایا، حق ہی کے ساتھ یہ نازل ہوا ہے اور تجھے سوائے اس کے ہم نے کسی کام کیلئے نہیں بھیجا کہ تو بشارت دینے والا اور متنبہ کرنے والا ہو۔ ۱۰۵ ",
        "ہم نے قرآن تجھ پر جدا جدا آیتوں کی صورت میں نازل کیا تاکہ تو اسے لوگوں کے سامنے تدریجاً اور سکون کے ساتھ پڑ ھے اور یقیناً یہ قرآن ہم ہی نے نازل کیا ہے۔ ۱۰۶ ",
        "ان سے کہہ دو :تم مانو یا نہ مانو! جنہیں قبل ازیں علم عطا کیا گیا ہے یہ آیات جب ان کے سامنے پڑھی جاتی ہیں تو وہ زمین پر سجدے میں گر پڑتے ہیں۔ ۱۰۷ ",
        "اور کہتے ہیں :پاک ہے ہمارا رب جس کے وعدے حتماً پورے ہو کر رہتے ہیں۔ ۱۰۸ ",
        "وہ (بے اختیار) زمین پر گر جاتے ہیں،اشک بہاتے ہیں اور ہر لمحہ ان کا خضوع و خشوع بڑھتا ہی رہتا ہے۔ ۱۰۹ ",
        "کہہ دو:اللہ کو پکارو یا رحمن کو جسے بھی پکارو (اس کی پاک ذات ایک ہی ہے اور) اس کے اچھے اچھے نام ہیں۔اور اپنی نماز نہ زیادہ بلند پڑھ اور نہ زیادہ آہستہ، بلکہ درمیانی (معتدل) راہ اختیار کرو۔ ۱۱۰ ",
        "اور کہہ دو :حمد و ستائش اس اللہ کیلئے ہے جس نے نہ کسی کو بیٹا بنایا ہے، نہ جس کی حکومت میں کوئی شریک ہے اور نہ وہ کمزور و عاجز ہے کہ کوئی اس کا ولی و حامی ہے اور اس کی کبریائی بیان کرو کمال درجے کی کبریائی۔ ۱۱۱"
    ],
    [
        "حمد مخصوص ہے اللہ کیلئے جس نے اپنے (برگزیدہ) بندہ پر یہ (آسمانی) کتاب نازل فرمائی اور اس میں کسی قسم کی کوئی کجی نہ رکھی۔ ۱ ",
        "وہ کتاب کہ جو ثابت،مستقیم اور دوسری کتب کی نگہبان ہے، تاکہ اس کے شدید عذاب سے ڈرائے اور نیک عمل انجام دینے والے مومنین کو بشارت دے کہ ان کیلئے اچھا اجر ہے۔ ۲ ",
        "(یعنی وہی بہشت) جس میں وہ ہمیشہ رہیں گے ۳ ",
        "(نیز) انہیں ڈرائے کہ جو کہتے ہیں کہ خدا نے اپنے لئے بیٹا انتخاب کیا ہے۔ ۴",
        "نہ انہیں ہرگز اس بات پر یقین ہے نہ ان کے آباؤ اجداد کو‘ یہ بہت بڑی بات ہے جو ان کے منہ سے نکلتی ہے،یقیناً وہ جھوٹ کہتے ہیں۔ ۵ ",
        "اگر یہ لوگ اس بات پر ایمان نہ لائیں تو شاید تم غم کے مارے اپنی جان دے بیٹھوگے۔ ۶ ",
        "جو کچھ روئے زمین پر ہے اسے ہم نے اس کی زینت قرار دیا ہے تاکہ ہم لوگوں کو آزمائیں کہ ان میں بہتر عمل کون کرتا ہے۔ ۷ ",
        "(لیکن یہ زیب و زینت پائیدار نہیں ہے) اور آخر کار ہم روئے زمین کو چٹیل میدان بنا دیں گے۔ ۸ ",
        "کیا تم خیال کرتے ہو کہ اصحابــــــــــ کہف و رقیم ہماری عجیب نشانیوں میں سے تھے۔ ۹ ",
        "وہ وقت یاد کرو جب جوانوں کے اس گروہ نے غار میں جا پناہ لی اور کہا :پروردگارا ! ہمیں اپنی رحمت سے نواز اور ہمیں راہ نجات فراہم کر۔ ۱۰ ",
        "ان کے کانوں پر ہم نے پردہ ڈال دیا اور وہ سالہا سال سوئے رہے۔ ۱۱ ",
        "پھر ہم نے انہیں اٹھایا تاکہ واضح ہو جائے کہ ان دو گروہوں میں سے کسے اپنی نیند کی مدتــٔ خوب یاد ہے۔ ۱۲ ",
        "ہم تجھ سے ان کا صحیح واقعہ بیان کرتے ہیں، وہ (اصحاب کہف) ایسے جوانمرد تھے کہ جو اپنے پروردگار پر ایمان لائے تھے اور ہم نے انہیں مزید ہدایت فرمائی۔ ۱۳ ",
        "ہم نے ان کے دل مضبوط کئے جبکہ انہوں نے قیام: کیا اور کہا ہمارا رب آسمانوں اور زمین کا پروردگار ہے ـــ، ہم اس کے علاوہ ہرگز کسی کی پرستش نہیں کریں گے۔ اگر ہم ایسی بات کریں تو ہم نے بے ہودہ بات کی۔ ۱۴ ",
        "ہماری اس قوم نے اللہ کی بجائے اوروں کو معبود بنا رکھا ہے۔ یہ لوگ ان معبودوں کیلئے کوئی واضح دلیل کیوں پیش نہیں کرتے؟اس شخص سے بڑھ کر ظالم کون ہو سکتا ہے کہ جو خدا پر جھوٹ باندھے؟ ۱۵",
        "اور جس وقت ان لوگوں سے اور ان سے ’’کہ اللہ کی بجائے جن کی یہ پرستش کرتے ہیں ‘‘ تم کنارہ کشی اختیار کر لو، تو غار میں جا پناہ لو کہ تمہارا رب تم پر اپنی رحمت (کا سایہ) کرے گا اور تمہارے لئے آسائش و نجات کی راہ کھول دے گا۔ ۱۶ ",
        "جب سورج نکلتا ہے تو تو دیکھے گا کہ ان کے (غار کے) دائیں طرف جھک کے نکلتا ہے، وقت غروب بائیں جانب کو اور وہ غار کے اندر ایک وسیع جگہ پر موجود ہیں۔یہ اللہ کی نشانیوں میں سے ہے جس شخص کی ہدایت اللہ کرے در حقیقت وہی ہدایت یافتہ ہے اور جسے وہ بھٹکا دے تو پھر تجھے اس کا کوئی سرپرست و راہنما نہیں ملے گا۔ ۱۷ ",
        "(اور اگر تو ان کو دیکھتا تو) سمجھتا کہ وہ بیدار ہیں حالانکہ وہ نیند میں مستغرق تھے اور ہم انہیں دائیں بائیں کروٹ بدلواتے ہیں (تاکہ ان کا جسم صحیح و سالم رہے) اور ان کے کتے نے غار کے دہانے پر اپنے اگلے پاؤں پھیلا رکھے ہیں (اور نگہبانی کر رہا ہے) اور اگر تو انہیں دیکھتا تو بھاگ کھڑا ہوتا اور سرتاپا وحشت زدہ ہو جاتا۔ ۱۸ ",
        "اسی طرح ہم نے انہیں (نیند سے) اٹھا بٹھایا تاکہ وہ ایک دوسرے سے پوچھیں۔ان میں سے ایک نے کہا کتنی مدت سوئے ہو، انہوں نے کہا ایک دن یا ایک دن کا کچھ حصہ۔ کہنے لگے تمہارا پروردگار ہی بہتر جانتا ہے کہ تم کتنی مدت سوئے ہو۔ تمہارے پاس جو سکہ ہے اب وہ دے کر کسی کو شہر کی طرف بھیجو تاکہ وہ دیکھے کہ سب سے پاکیزہ کھانا جہاں سے ملتا ہو وہاں سے وہ کھانے کیلئے کچھ لے آئے۔ لیکن اسے چاہئے کہ بڑی احتیاط سے کام لے کہیں ایسا نہ ہو کہ کسی کو تمہارے بارے میں کچھ بتا بیٹھے۔ ۱۹ ",
        "کیونکہ اگر انہیں تمہارے بارے میں پتہ چل گیا تو وہ تمہیں سنگسار کر دیں گے یا اپنے دین کی طرف پھیر لے جائیں گے اور اگر ایسا ہو گیا تو پھر تم کبھی فلاح کا منہ نہیں دیکھ پاؤ گے۔ ۲۰",
        "اور ہم نے اس طرح سے لوگوں کو ان کے حال سے مطلع کیا تاکہ وہ جان لیں کہ اللہ کا وعدہ (قیامت) حق ہے، دنیا کے ختم ہو جانے اور قیامت کے برپا ہو جانے میں کوئی شک نہیں۔اس وقت ان میں اس بارے میں نزاع پیدا ہو گیا (یعنی مخالفوں نے) کہا: ان پر عمارت بنا دیجائے(تاکہ لوگ یہ واقعہ بھول جائیں۔ وہ لو گوں کو بھی کہتے تھے کہ) ان کا رب ان کی کیفیت سے بہتر آگاہ ہے۔(لیکن جو اس واقعہ کو قیامت ومعاد کی دلیل سمجھتے تھے) انہوں نے کہا: ہم ان کے مدفن کے پاس ایک مسجد بنائیں گے(تاکہ انہیں بھلانہ جا سکے)۔ ۲۱ ",
        "بعض کہتے ہیں کہ وہ تین افراد تھے اور چوتھا ان کا کتا تھا، بعض کہتے ہیں کہ وہ پانچ تھے اور چھٹا ان کا کتا تھا۔ یہ سب بلا دلیل باتیں ہیں۔ بعض کہتے ہیں کہ وہ سات افراد تھے اور آٹھواں ان کا کتا تھا، کہہ دو کہ میرا رب ان کی تعداد سے بہتر آگاہ ہے، چند افراد کے سوا ان کی تعداد کو کوئی نہیں جانتا، لہٰذا ان کے بارے میں بغیر دلیل بات نہ کر،نہ ان کے بارے میں کسی سے سوال نہ کرو، ۲۲ ",
        "اور ہرگز یہ نہ کہو کہ میں کل فلاں کام انجام دوں گا۔ ۲۳ ",
        "مگر یہ کہ خدا چاہے اور اگر تو بھول جائے تو اپنے رب کو یاد کر اور کہہ :مجھے امید ہے کہ میرا رب مجھے اس سے زیادہ واضح (روشن) راستہ کی ہدایت کرے گا۔ ۲۴ ",
        "وہ اپنے غار میں تین سو سال سے نو سال اوپر ٹھہرے رہے۔ ۲۵ ",
        "کہہ دو: ان کے قیام کی مدت سے خدا زیادہ آگاہ ہے، آسمان اور زمین کے پوشیدہ امور سے وہی واقف ہے واقعاً وہ کیا خوب دیکھنے والا اور سننے والا ہے۔اسکے علاوہ ان کا کوئی ولی و سر پرست نہیں اور کوئی شخص اس کے حکم میں شریک نہیں ہے۔ ۲۶ ",
        "جو کچھ کتاب میں سے تیرے رب کی طرف سے تجھ پر وحی کیا گیا ہے اس کی تلاوت کر، کوئی اس کے فرمودات بدل نہیں سکتا اور اس کے علاوہ تجھے کوئی پناہ گاہ نہیں ملے گی۔ ۲۷",
        "(اے پیغمبر متکبر دشمنوں کے مقابلے میں ) صبر و استقامت اختیار کر (اور) ان لوگوں کے ساتھ کہ جو صبح و شام اپنے رب کو پکارتے ہیں اور صرف اس کی ذات کے خواہاں ہیں۔ حیات دنیا کی آرائش کی وجہ سے ہرگز اپنی آنکھیں ان سے نہ اٹھا اور ان لوگوں کی اطاعت نہ کر جن کے دلوں کو ہم نے اپنی یاد سے غافل کر رکھا ہے،وہ کہ جنہوں نے ہوائے نفس کی پیروی کی ہے اور جن کے کام تجاوز پر مبنی ہیں۔ ۲۸ ",
        "اور کہہ دے کہ یہ تیرے رب کی طرف سے حق ہے، جو چاہے ایمان لے آئے (اور اس حقیقت کو مان لے)اور جو چاہے کافر ہو جائے۔ ظالموں کیلئے ہم نے ایسی آگ تیار کر رکھی ہے کہ جس کی قناتیں انہیں ہر طرف سے گھیر لیں گی اور اگر وہ پانی مانگیں گے تو انہیں ایسا پانی پیش کیا جائے گا جو پگھلی ہوئی دھات کی مانند ہو گا اور منہ کو بھون ڈالے گا،وہ کیا برا پانی ہے اور کیا برا ٹھکانا ہے۔ ۲۹ ",
        "یقیناً جو لوگ ایمان لے آئے اور انہوں نے نیک عمل انجام دیئے تو ہم نیک لوگوں کی جزا ضائع نہیں کریں گے۔ ۳۰ ",
        "وہ ایسے لوگ ہیں کہ جن کا مسکن بہشت جاوداں ہے، ایسے باغات بہشت کے جن کے درختوں اور محلوں کے نیچے نہریں رواں ہیں۔ وہ وہاں سونے کے کنگنوں سے سنوارے جائیں گے اور انہیں سبز رنگ کے نازک اور دبیز ریشم کے (فاخرہ) لباس پہنائے جائیں گے۔ وہ تختوں پر تکئے لگائے بیٹھے ہوں گے۔ کیا ہی اچھی جزا ہے اور کیسی پیاری جگہ ہے۔ ۳۱ ",
        "(اے رسول) ان سے دو شخصوں کی مثال بیان کرو جن میں سے ایک کو ہم نے قسم قسم کے انگوروں کے دو باغ دئیے تھے۔ ان کے گردا گرد کھجور کے درخت تھے اور ان دونوں کے درمیان اچھی با برکت کھیتی تھی۔ ۳۲ ",
        "دونوں باغ پھلتے پھولتے تھے اور ان کے بار آور ہونے میں کوئی کمی نہ تھی۔ ان دونوں باغوں کے درمیان ہم نے ایک نہر جاری کی تھی۔ ۳۳ ",
        "اس باغ کے مالک کو خوب پیدوار ملتی تھی۔ لہٰذا جب وہ اپنے دوست سے بات کرنے لگا تو اس نے کہا میں دولت کے لحاظ سے تجھ سے برتر ہوں اور میرے پاس زیادہ طاقتور افراد ہیں، ۳۴",
        "حالانکہ وہ اپنے ساتھ ظلم کر رہا تھا۔ پھر وہ اپنے باغ میں داخل ہوا اور کہنے لگا کہ میرا خیال نہیں کہ یہ باغ کبھی اجڑ جائے گا۔ ۳۵ ",
        "مجھے توقع نہیں کہ قیامت برپا ہو گی اور اگر میں اپنے رب کی طرف پلٹ بھی گیا (اور قیامت آ بھی گئی) تو مجھے اس سے بہتر جگہ ملے گی۔ ۳۶ ",
        "جب وہ یہ باتیں کر رہا تھا تو اس کے (مومن) دوست نے کہا :کیا تو اس خدا سے کافر ہو گیا ہے کہ جس نے تجھے مٹی سے اور پھر نطفے سے پیدا کیا اور پھر تجھے پورا انسان بنا دیا۔ ۳۷ ",
        "لیکن میرا تو ایمان ہے کہ اللہ میرا رب ہے اور میں کسی کو اپنے رب کا شریک قرار نہیں دیتا۔ ۳۸ ",
        "جب تو اپنے باغ میں داخل ہوا تو تو نے یہ کیوں نہ کہا کہ یہ رحمت اللہ کی منشا سے ہے اور اس کے علاوہ کوئی قوت نہیں ہے۔اگر تو مجھے مال و اولاد کے لحاظ سے کم پاتا ہے (تو یہ کوئی اہم بات نہیں ہے)۔ ۳۹ ",
        "بعید نہیں کہ میرا پروردگار مجھے تیرے باغ سے بہتر عطافرما دے اور تیرے باغ پر آسمان سے کوئی عذاب ایسا نازل کر دے کہ جو اسے چٹیل میدان میں بدل ڈالے کہ جس پر پاؤں پھسل پھسل جائیں۔ ۴۰ ",
        "یا اس کا پانی زمین کی تہوں میں ایسا اتر جائے کہ تو اسے پا بھی نہ سکے۔ ۴۱ ",
        "(عذاب الٰہی آن پہنچا) اور اس کا سارا ثمرہ تباہ ہو گیا، اس کی جو لاگت آئی تھی اس پر وہ ہاتھ ملتا رہ گیا۔ باغ کی حالت یہ تھی کہ اپنی ٹہنیوں پر اوندھا گرا پڑا تھا۔ اب وہ کہتا تھا: اے کاش! ہم نے کسی کو اپنے رب کا شریک قرار نہ دیا ہوتا۔ ۴۲ ",
        "اور کوئی جتھا (اور گروہ) نہ تھا جو خدا کے سوا اس کی مدد کرتا، اور نہ وہ آپ اپنی کچھ مدد کر سکتا تھا۔ ۴۳ ",
        "اس وقت ثابت ہوا کہ ولایت (اور قدرت) حق تعالیٰ ہی کیلئے ہے، جس کے ہاں (اطاعت گزاروں کیلئے) بہتر ین ثواب اور بہترین انجام ہے۔ ۴۴ ",
        "انہیں حیات دنیا کیلئے یہ مثال دو کہ ہم آسمان سے پانی برساتے ہیں، اس سے زمین کی پود خوب پھلی پھولی،پھر کچھ عرصے بعد وہ خشک ہو گئی اور ہوا نے اسے ادھر ادھر بکھیر دیا، اور خدا ہر چیز پر قدرت رکھتا ہے۔ ۴۵",
        "مال و اولاد تو دنیوی زندگی کی زینت ہیں اور با قیات الصالحات کا ثواب تیرے رب کے ہاں بہتر اور زیادہ امید بخش ہے۔ ۴۶ ",
        "اس دن کا سوچو جب ہم پہاڑوں کو چلائیں گے اور تو دیکھے گا کہ زمین کھلے میدان کی طرح ہو گی اور ہم ان سب کو محشور کریں گے اور کسی کو نظر انداز نہیں کریں گے۔ ۴۷ ",
        "وہ سب صف بستہ تیرے رب کے حضور پیش ہوں گے، تم سب کو ہمارے پاس آنا پڑے گا جس طرح ابتدا میں ہم نے تمہیں پیدا کیا تھا جب کہ تمہارا یہ گمان تھا کہ ہم تمہارے لئے کوئی وقت مقرر نہیں کرینگے۔ ۴۸ ",
        "اور(سب انسانوں کے نامہ اعمال کی) کتاب وہاں رکھ دی جائے گی، تو تو گنہگاروں کو دیکھے گا کہ وہ اس میں جو کچھ لکھا ہے اسے دیکھ دیکھ کر ڈریں گے اور کہیں گے :ہائے ہماری شامت ! یہ کیسی کتاب ہے کہ جو کسی چھوٹے بڑے عمل کو حساب کئے بغیر نہیں چھوڑتی اور وہ اپنے تمام اعمال کو موجود پائیں گے اور تیرا پروردگار کسی پر ظلم نہیں کرے گا۔ ۴۹ ",
        "اور(وہ وقت یاد کرو) جب ہم نے فرشتوں سے کہا کہ آدم کو سجدہ کرو۔ تو سب نے سجدہ کیا سوائے ابلیس کے۔ وہ جنوں سے تھا اس لئے وہ اپنے رب کے حکم کی اطاعت سے نکل گیا‘(ا سکے باوجود تم) میری بجائے اسے اور اس کی اولاد کو اولیا بناتے ہو، حالانکہ وہ تمہارے دشمن ہیں۔ ظالم لوگ بہت برا بدل اپناتے ہیں۔ ۵۰ ",
        "میں نے آسمانوں اور زمینوں کی خلقت کے وقت انہیں نہیں بلایا تھا اور نہ خود انہیں پیدا کرتے وقت انہیں شریک کیا تھا۔اور میں گمراہ کرنے والوں کو اپنا مدد گار نہیں بناتا۔ ۵۱ ",
        "اس دن کا سوچو کہ جب اللہ کہے گاکہ اب انہیں آواز دو جنہیں تم میرا شریک خیال کرتے تھے (تاکہ وہ تمہاری مدد کو آئیں ) لیکن انہیں جتنا بھی پکاریں وہ ان کی کچھ نہ سنیں گے اور ہم ان دونوں کے درمیان مرکز ہلاکت بنا دیں گے۔ ۵۲ ",
        "اور سارے مجرم(جہنم کی) آگ دیکھیں گے اور یقین کر لیں گے کہ انہیں آگ میں ڈالا جائیگا۔ آگ ان پر ڈالی جائے گی اور انہیں اس سے بچ نکلنے کی کوئی راہ سمجھائی نہ دے گی۔ ۵۳",
        "اس قرآن میں ہم نے لوگوں کے لئے ہر طرح کی مثال بیان کی ہے لیکن انسان سب سے زیادہ جھگڑا لو ہے۔ ۵۴ ",
        "انسانوں کے ایمان لانے اور اپنے رب سے طلب مغفرت میں اس کے سوا کیا امر مانع ہے کہ وہ بھی سابقہ لوگوں کے سے انجام کے منتظر ہیں یا یہ کہ عذاب الٰہی کو دیکھنے کے منتظر ہیں۔ ۵۵ ",
        "اور ہم نے رسولوں کو صرف بشارت دینے والا اور ڈرانے والا بنا کر بھیجا ہے، اور کفار حق کو نیچا دکھانے، ہماری ان آیتوں اور سزاؤں کا مذاق اڑانے کیلئے جھگڑتے رہتے ہیں۔ ۵۶ ",
        "ان سے بڑھ کر کون ظالم ہے کہ جنہیں پروردگار کی آیات یاد دلائی جاتی ہیں تو وہ منہ پھیر لیتے ہیں اور جو کچھ انہوں نے اپنے ہاتھ سے کیا ہوتا ہے اسے بھول جاتے ہیں ان کے دلوں پر ہم نے پردہ ڈال دیا ہے تاکہ وہ کچھ نہ سمجھیں اور ان کے کان ہم نے بھاری کر دیئے ہیں (تاکہ انہیں آواز حق سنائی نہ دے) یہی وجہ ہے کہ اگر تم انہیں ہدایت کی طرف پکارو گے تو وہ ہرگز ہدایت حاصل نہیں کریں گے۔ ۵۷ ",
        "اور تیرا رب بخشنے والا،اور صاحب رحمت ہے۔ اگر وہ انہیں ان کے اعمال کی سزا دینا چاہتا تو ان کے لئے فوراًعذاب بھیج دیتا،لیکن ان کے لئے ایک وعدہ گا ہ ہے کہ جہاں پہنچنے سے وہ رہ نہیں سکتے۔ ۵۸ ",
        "یہ قریہ اور آبادیاں (جنہیں تم اپنی آنکھوں سے دیکھ رہے ہو) وہ ہیں کہ جب انہوں نے ظلم کیا تو ہم نے انہیں ہلاک کر دیا اور(پھر بھی) ان کی ہلاکت کے لئے ہم نے معیاد مقرر کی۔ ۵۹ ",
        "وہ وقت یاد کرو کہ جب موسیٰ نے اپنے دوست سے کہا میں تلاش جاری رکھوں گا جبتک کہ دونوں دریاؤں کے سنگم پر نہ پہنچ جاؤں اگرچہ اس کیلئے مجھے طویل سفر جاری رکھنا پڑے۔ ۶۰ ",
        "جس وقت وہ ان دو دریاؤں کے سنگم پر پہنچے تو انہیں اپنی مچھلی کا خیال نہ رہا (جو انہوں نے پکا کر کھانے کیلئے پکڑ رکھی تھی)اور وہ نکل بھاگی۔ ۶۱",
        "آگے جا کر موسیٰ نے اپنے ہمسفر دوست سے کہا: لاؤ ہمارا کھانا لے آؤ۔ہم اس سفر سے بہت تھک گئے ہیں۔ ۶۲ ",
        "اس نے کہا :آپ کو یاد ہے کہ جب ہم نے اس پتھر کے پاس پناہ لی تھی (اور آرام کیا) تو میں مچھلی کے بارے میں بتانا بھول گیا تھا اور یہ بات شیطان نے میرے ذہن سے نکال دی تھی اور مچھلی عجیب طریقے سے دریا کی طرف چلتی بنی۔ ۶۳ ",
        "(موسیٰ نے)کہا :اسی کو تو ہم ڈھونڈھ رہے تھے پھر وہ اسے تلاش کرتے ہوئے اسی راستے سے واپس آئے۔ ۶۴ ",
        "(وہاں )انہیں ہمارے بندوں میں سے ایک بندہ ملا،وہ بند ہ کہ جسے ہم نے اپنی رحمت عطا فرمائی تھی اور جسے ہم نے اپنی طرف سے بہت سا علم دیا تھا۔ ۶۵ ",
        "موسیٰ نے اس سے کہا: مجھے اجازت ہے کہ میں آپ کی پیروی کروں تاکہ جو علم آپ کو عطا کیا گیا ہے اور جو باعث رشد و اصلاح ہے آپ وہ مجھے سکھلا دیں۔ ۶۶ ",
        "اس نے کہا :تم ہرگز میرے ساتھ صبر نہیں کر سکتے۔ ۶۷ ",
        "اور جس چیز کے رموز سے تم آگاہ ہی نہیں ہو تو تم اس پر صبر کر بھی کیسے سکتے ہو؟ ۶۸ ",
        "(موسیٰ نے) کہا انشاء اللہ مجھے صابر پاؤ گے اور میں کسی امر میں آپ کے حکم کی مخالفت نہیں کروں گا۔ ۶۹ ",
        "(خضرنے) کہا: اچھا اگر تم چاہتے ہو تو میرے پیچھے پیچھے آ جاؤ اور دیکھو کسی مسئلہ کے بارے میں سوال نہ کرنا یہاں تک کہ میں خود (مناسب موقع پر) تم سے بیان کروں گا۔ ۷۰ ",
        "پس وہ چل پڑے، یہاں تک کہ ایک کشتی پر سوار ہو گئے۔اس نے کشتی میں سوارخ کر دیا(تو موسیٰ نے) کہا :کیا آپ نے اس میں سوار لوگوں کو غرق کرنے کیلئے اس میں سوراخ کر دیا ہے؟ واقعاً آپ نے کیسابرا کام کیا ہے۔ ۷۱ ",
        "اس نے کہا: کیا میں نے نہیں کہا تھا کہ تم میرے ساتھ ہرگز صبر نہیں کر سکو گے۔ ۷۲ ",
        "(موسیٰ نے کہا) اس بھول پر میرا مواخذہ نہ کریں اور اس امر پر مجھ پر سخت گیری نہ کریں۔ ۷۳ ",
        "پس پھر وہ چل پڑے یہاں تک کہ ایک بچے کو دیکھا اس نے اس بچے کو قتل کر دیا(موسیٰ نے) کہا: کیا آپ نے ایک پاک انسان کو قتل کر دیا۔ جبکہ اس نے کسی کو قتل نہیں کیا؟آپ نے سچ مچ برا کام کیا ہے۔ ۷۴",
        "اس (عالم) نے(پھر) کہا میں نے تم سے نہ کہا تھا کہ تم ہرگز میرے ساتھ صبر نہیں کر پاؤ گے؟ ۷۵ ",
        "(موسیٰ نے) کہا: اس کے بعد اگر میں آپ سے کسی چیز کے بارے میں سوال کروں تو مجھے ساتھ نہ رکھیے کیونکہ پھر میری طرف سے آپ کے لئے کوئی عذر نہ ہوگا۔ ۷۶ ",
        "پس وہ پھر چل پڑے۔ چلتے چلتے ایک بستی کے پاس پہنچے۔ انہوں نے ان (بستی والوں ) سے کھانا مانگا لیکن انہوں (بستی والوں ) نے (انہیں ) مہمان بنانے سے انکار کر دیا۔(اس کے باوجود) انہوں نے وہاں ایک دیوار دیکھی کہ جو گر رہی تھی (اس عالم نے) اس (دیوار) کو مرمت کر دی۔ تو (موسیٰ نے) کہا :کم از کم اس کام کی اجرت ہی لے لیتے۔ ۷۷ ",
        "اس (عا لم نے) کہا: اب تمہارے اور میرے درمیان جدائی کا وقت کا وقت آ گیا ہے لیکن میں جلد تمہیں اس چیز کے راز سے آگاہ کردونگا جس پر تم صبر نہیں کر سکے۔ ۷۸ ",
        "ہاں وہ کشتی کی بات! تو وہ کچھ مسکین و غریب افراد کی تھی جو اس سے دریا میں کام کرتے تھے۔ میں نے چاہا کہ اس میں کوئی نقص ڈالدوں (کیونکہ) ایک ظالم بادشاہ ان کے پیچھے تھا کہ جو ہر (صحیح و سالم) کشتی کو زبردستی ہتھیا رہا تھا۔ ۷۹ ",
        "رہا وہ لڑکا،تو اس کے ماں باپ صاحب ایمان تھے۔ ہم نے پسند نہ کیا کہ وہ انہیں سر کشی اور کفر پر اکسائے۔ ۸۰ ",
        "ہم نے چاہا کہ ان کا رب اس کے بدلے میں انہیں پاک تر اور محبوب تر اولاد عطا فر ما دے۔ ۸۱ ",
        "رہی اس دیوار کی بات، تو وہ اس شہر کے دو یتیم لڑکوں کی تھی اس کے نیچے ان کا خزانہ تھا۔ان کا باپ نیک اور صالح شخص تھا،تیرا رب چاہتا تھا کہ وہ بالغ ہو کر اپنا خزانہ نکال لیں اور یہ تیرے پروردگار کی رحمت تھی۔ میں نے یہ کام اپنی مرضی سے نہیں کئے۔اور یہ تھا ان کاموں کا راز کہ جن پر تو صبر کی تاب نہ رکھتا تھا۔ ۸۲ ",
        "اور تجھ سے ذوالقرنین کے بارے میں پوچھتے ہیں۔ ان سے کہہ دو کہ عنقریب اس کی کچھ سر گزشت تم سے بیان کروں گا۔ ۸۳",
        "ہم نے اسے روئے زمین پر قدرت و حکومت عطا فرمائی اور ہر طرح کے اسباب اس کے اختیار میں دیئے۔ ۸۴ ",
        "پس اس نے ان اسباب سے استفادہ کیا۔ ۸۵ ",
        "یہاں تک کہ وہ سورج کے مقام غروب تک پہنچا۔ اسے آفتاب ایسے دکھائی دے رہا تھا جیسے وہ سیاہ کیچڑ کے چشمہ میں ڈوب رہا ہو۔ وہاں اس نے ایک قوم کو آباد پایا۔ ہم نے کہا :اے ذوالقرنین! کیا تم انہیں سزا دینا چاہو گے یا اچھی جزا؟ ۸۶ ",
        "وہ کہنے لگا :جن لوگوں نے ظلم کیا ہے انہیں تو ہم عنقریب سزا دیں گے اور وہ اپنے رب کی طرف پلٹ جائیں گے اور اللہ انہیں سخت سزا دے گا۔ ۸۷ ",
        "رہا وہ شخص جو ایمان لے آئیگا اور نیک کام کرے گا وہ اچھی جزا پائے گا اور ہم اسے آسان کام کہیں (سونپیں ) گے۔ ۸۸ ",
        "اس نے پھر ان اسباب سے کام لیا۔ ۸۹ ",
        "یہاں تک کہ وہ سورج کے مقام طلوع تک جا پہنچا۔ وہاں اس نے دیکھا کہ سورج ایسے لوگوں پر طلوع کر رہا ہے جن کیلئے سورج کے سوا ہم نے کوئی ستر(اور لباس)قرار نہیں دیا۔ ۹۰ ",
        "جی ہاں ! (ذوالقرنین کا معاملہ) ایسا ہی تھا اور اس کے پاس جو وسائل تھے ہم ان سے اچھی طرح آگاہ تھے۔ ۹۱ ",
        "اس نے پھر ان وسائل سے استفادہ کیا۔ ۹۲ ",
        "(اور اسی طرح اپنا سفر جاری رکھا) یہاں تک کہ پہاڑوں کے درمیان پہنچا اور وہاں ان دو گروہوں سے مختلف ایک ایسا گروہ پایا جس کے لوگ کوئی بات نہیں سمجھ سکتے تھے۔ ۹۳ ",
        "(وہ لوگ) کہنے لگے: اے ذوالقرنین ! یاجوج و ماجوج اس سر زمین پر فساد برپا کرتے ہیں کیا یہ ممکن ہے کہ اگر اخراجات تجھے ہم فراہم کر دیں اور تو ہمارے اور ان کے درمیان ایک مضبوط دیوار بنا دے؟ ۹۴ ",
        "(ذوالقرنین نے) کہا:اللہ نے جو میرے اختیار میں دیا ہے وہ(اس سے)بہتر ہے (جس کی تم پیشکش کرتے ہو) قوت و طاقت سے میری مدد کرو تاکہ تمہارے اور ان کے درمیان دیوار بنا دوں۔ ۹۵ ",
        "لوہے کی بڑی بڑی سلیں میرے پاس لے آؤ اور (انہیں ایک دوسرے پر چن دو) تاکہ دونوں پہاڑوں کے درمیان کی جگہ پوری طرح چھپ جائے اس کے بعد اس نے کہا (اس کے اطراف میں آگ روشن کرو اور) آگ کو دھونکو یہاں تک کہ (دھونکتے دھونکتے) انہوں نے لوہے کی سلوں کو سرخ انگارہ بنا کر پگھلا دیا اس نے کہا :(اب) پگھلا ہوا تانبا میرے پاس لے آؤ تاکہ اسے اس کے اوپر ڈالدوں )۔ ۹۶ ",
        "(آخر کار اس نے ایسی مضبوط دیوار بنا دی کہ) اب وہ اس کے اوپر نہیں جا سکتے تھے اور نہ ہی اس میں نقب لگا سکتے تھے۔ ۹۷",
        "اس نے کہا :یہ میرے رب کی رحمت ہے لیکن جب میرے رب کا وعدہ آن پہنچا تو اسے درہم برہم کر دے گا اورمیرے پروردگار کا وعدہ حق ہے۔ ۹۸ ",
        "اس دن کہ(جب یہ دنیا ختم ہو جائیگی) ہم انہیں اس طرح سے چھوڑ دیں گے کہ وہ باہم موجزن ہونگے۔ اس روز صور پھونکا جائیگا اور ہم انہیں نئی زندگی عطا کرکے سب کو جمع کردیں گے۔ ۹۹ ",
        "اس روز ہم جہنم کو کافروں کے سامنے پیش کریں گے۔ ۱۰۰ ",
        "وہی جن کی آنکھوں پر پردہ پڑا ہوا تھا، جو مجھے یاد نہیں کرتے تھے اور وہی کہ جن کے کان تو تھے لیکن تاب سماعت نہ تھی۔ ۱۰۱ ",
        "کیا کافروں کو یہ گمان ہے کہ وہ مجھے چھوڑ کر میرے بندوں کو اپنا سر پرست بنا سکتے ہیں ؟اور ہم نے جہنم کو کافروں کی منزل قرار دے رکھا ہے۔ ۱۰۲ ",
        "کہدو: کیا ہم تمہیں خبر دیں کہ زیادہ خسارے میں کون لوگ ہیں ؟ ۱۰۳ ",
        "وہ لوگ جن کی ساری کوششیں دنیوی زندگی میں بھٹک کے رہ گئی ہیں اور اس کے باوجود وہ سمجھتے ہیں کہ وہ اچھے کام انجام دے رہے ہیں۔ ۱۰۴ ",
        "وہ ایسے لوگ ہیں کہ جنہوں نے آیات ربانی اور اللہ کی ملاقات کا انکار کیا ہے۔ اسی بناء پر ان کے سارے اعمال اکارت ہو گئے ہیں۔لہٰذا قیامت کے دن ان کیلئے ہم میزان حساب قائم نہیں کریں گے۔ ۱۰۵ ",
        "ان کی سزا جہنم ہے کیونکہ انہوں نے کفر اختیار کیا اور یہ لوگ میری آیتوں اور میرے رسولوں کا مذاق اڑاتے تھے۔ ۱۰۶ ",
        "رہے وہ لوگ کہ جو ایمان لائے اور نیک کام کئے تو باغات فردوس ان کی منزل ہیں۔ ۱۰۷ ",
        "جن میں وہ ہمیشہ ہمیشہ رہیں گے اور کبھی یہاں سے کہیں اور جانے کی خواہش نہیں کریں گے۔ ۱۰۸ ",
        "کہہ! دو سمندر میرے پروردگار کے کلمات (لکھنے کیلئے) سیاہی بن جائیں تو سمندر ختم ہو جائیں گے (لیکن) میرے پروردگار کے کلمات ختم نہیں ہونگے، اگرچہ ایسے ہی (سمندر) ان کے ساتھ اور بڑھا دیئے جائیں۔ ۱۰۹ ",
        "کہہ:دو میں تو تم جیسا بشر ہوں (البتہ میری خصوصیت یہ ہے کہ) مجھ پر وحی نازل ہوتی ہے کہ تمہارا معبود ایک ہی ہے۔پس جو شخص اپنے رب سے ملاقات کی امید رکھتا ہے،اسے چاہئے کہ عمل صالح انجام دے اور کسی کو اپنے رب کی عبادت میں شریک نہ کرے۔ ۱۱۰"
    ],
    [
        "کھیعص ۱ ",
        "یہ تیرے پروردگار کی رحمت کی اس کے بندے زکریا کے بارے میں، ایک یاد (داستان) ہے۔ ۲ ",
        "اس وقت جب اس نے (عبادت کی) خلوت گاہ میں اپنے پروردگار کو پکارا۔ ۳ ",
        "اس (زکریا) نے کہا : پروردگارا! میری ہڈیاں کمزور ہو گئی ہیں اور بڑھاپے کے شعلے نے میرے تمام سر کو گھیر لیا ہے اور میں تجھ سے دعا کرکے کبھی بھی محروم نہیں رہا۔ ۴ ",
        "اور میں اپنے بعد اپنے رشتہ داروں سے خوفزدہ ہوں اور میری بیوی بانجھ ہے پس تو اپنی قدرت سے مجھے جانشین عطا فرما۔ ۵ ",
        "جو میرا بھی وارث ہو اور آل یعقوب کا بھی وارث بنے اور اس کو تو اپنی رضا و پسندیدگی سے نواز۔ ۶ ",
        "اے زکریا ! ہم تجھے ایک لڑکے کی بشارت دیتے ہیں کہ جس کا نام یحییٰ ہے۔ ہم نے اس سے پہلے کوئی لڑکا اس کا ہمنام قرار نہیں دیا۔ ۷ ",
        "اس نے کہا پروردگارا ! میرے لڑکا کیسے ہو گا جبکہ میری بیوی بانجھ ہے اور میں بھی بہت زیادہ بڑھاپے کو پہنچ چکا ہوں۔ ۸ ",
        "فرمایا اسی طرح تیرے پروردگار نے کہا ہے (اور ارادہ کیا ہے) یہ میرے لئے آسان ہے اور میں نے تجھے پہلے خلق کیا تھا جبکہ تو کوئی چیز نہیں تھا۔ ۹ ",
        "عرض کیا: پروردگارا ! میرے لئے کوئی نشانی قرار دے۔ فر ما یا: تیری نشانی یہ ہے کہ تومکمل تین دن لوگوں سے بات نہیں کر سکے گا۔ ۱۰ ",
        "پس وہ اپنی محراب عبادت سے لوگوں کی طرف نکلا اور اشارہ کے ساتھ انہیں کہا کہ (اس نعمت کے شکرانے کے طور پر) صبح وشام خدا کی تسبیح کرو۔ ۱۱",
        "اے یحییٰ (اللہ کی)کتاب کو مضبوطی کے ساتھ پکڑ لو اور ہم نے فرمان نبوت اسے بچپن میں عطا فر مایا۔ ۱۲ ",
        "اور اسے اپنی بارگاہ سے رحمت و محبت عطا کی اور پاکیزگی بھی اور وہ پرہیز گار بھی تھا۔ ۱۳ ",
        "وہ اپنے ماں باپ کیلئے نیکو کار تھا اور جبار و عاصی و نافرمان نہیں تھا۔ ۱۴ ",
        "اور اس پر سلام ہے اس دن جب وہ پیدا ہوا اور اس دن جب وہ مرے گا اور ا س دن جبکہ وہ زندہ کرکے اٹھا یا جائے گا۔ ۱۵ ",
        "اس کتاب (قرآن) میں مریم کو یاد کرو،اس وقت جب وہ اپنے گھر والوں سے جدا ہوئی اور مشرق کی جانب (ایک مقام پر جا کر) ٹھہر گئی ۱۶ ",
        "اور اپنے اور ان کے درمیان پردہ ڈالدیا۔پس اس وقت ہم نے اپنی روح اس کی طرف بھیجی اور وہ بے عیب و نقص انسانی شکل میں مریم کے سامنے حاضر ہوئی۔ ۱۷ ",
        "(وہ بہت ڈری اور) اس نے کہا: میں خدائے رحمن کی طرف سے تجھ سے پناہ مانگتی ہوں اگر تو پرہیز گار ہے۔ ۱۸ ",
        "اس نے کہا: میں تیرے پروردگار کا بھیجا ہوا ہوں۔ (میں اس لئے آیا ہوں ) تاکہ تجھے ایک پاک و پاکیزہ بیٹا بخشوں۔ ۱۹ ",
        "اس (مریم) نے کہا: یہ کیسے ممکن ہے کہ میرے ہاں بیٹا ہو حالانکہ مجھے ابھی تک کسی انسان نے چھوا تک نہیں اور میں بدکار عورت بھی نہیں ہوں۔ ۲۰ ",
        "اس نے کہا :بات یہی ہے کہ تیرے پروردگار نے کہا ہے کہ یہ کام میرے لئے آسان ہے۔ ہم چاہتے ہیں کہ اسے لوگوں کیلئے نشانی قرار دیں اور وہ ہماری طرف سے رحمت ہو اور یہ فیصلہ شدہ امر ہے (اور اس میں گفتگو کی کوئی گنجائش نہیں ہے)۔ ۲۱ ",
        "آخر کار (مریم) حاملہ ہو گئی اور وہ (بیت المقدس سے) کسی دور دراز مقام کی طرف چلی گئی۔ ۲۲ ",
        "درد زہ کی تکلیف اسے ایک کھجور کے تنے کی طرف لے گئی (وہ اس قدر پریشان ہوئی کہ) اس نے کہا: اے کاش میں اس سے پہلے ہی مر گئی ہوتی اور بالکل فراموش ہو گئی ہوتی۔ ۲۳ ",
        "اچانک اس کے پاؤں کے نیچے کی طرف سے (کسی نے)اسے پکار کر کہا: غمگین نہ ہو تیرے پروردگار نے تیرے پاؤں کے نیچے (خوشگوار) پانی کا چشمہ جاری کر دیا ہے ۲۴ ",
        "اور کھجور کے اس درخت کو ہلا تاکہ ترو تازہ کھجوریں تجھ پر گریں۔ ۲۵",
        "اس (لذیذغذا) کو کھا اور اس(خوشگوار پانی) میں سے پی اور اپنی آنکھوں کو(اس مولود سے) روشن رکھ اور جب تو انسانوں میں سے کسی کو دیکھے تو اشارہ سے کہہ دے: میں نے خدائے رحمن کیلئے روزہ رکھا ہوا ہے اور میں آج کسی کے ساتھ بات نہیں کرونگی (یہ نو مولود خود ہی تیرا دفاع کر لے گا) ۲۶ ",
        "پس مریم اسے گود میں لئے ہوئے اپنی قوم کیطرف آئیں تو انہوں نے کہا: کہ اے مریم ! تو نے تو بہت عجیب اور برا کام کیا ہے۔ ۲۷ ",
        "اے ہارون کی بہن ! نہ تو تیرا باپ ہی برا آدمی تھا اور نہ ہی تیری ماں کوئی بدکار عورت تھی۔ ۲۸ ",
        "(مریم نے)اس کی طرف اشارہ کیا تو وہ کہنے لگے کہ ہم اس بچے کے ساتھ کہ جو ابھی گہوارہ میں ہے، کیسے بات کریں ؟ ۲۹ ",
        "(اچانک عیسیٰ بول اٹھے اور) کہا: کہ میں اللہ کا بندہ ہوں۔ اس نے مجھے (آسمانی) کتاب دی ہے اور مجھے نبی بنایا ہے ۳۰ ",
        "اور میں جہاں کہیں بھی ہوں مجھے برکتوں والا بنایا ہے اور مجھے تاحیات نماز پڑھتے رہنے اور زکوـــــــــــــــــــــ ۃ ادا کرنے کی وصیت فرمائی ہے۔ ۳۱ ",
        "اور مجھے میری ماں کیلئے نیکو کار قرار دیا ہے اور جبار و شقی قرار نہیں دیا۔ ۳۲ ",
        "اور مجھ پر(خدا کا) سلام ہے اس دن جب میں پیدا ہوا اس دن جب میں مروں گا اور اسدن جب میں زندہ ہو کر اٹھایا جاؤں گا۔ ۳۳ ",
        "یہ ہے عیسیٰ ابن مریم۔ یہ وہ حق بات ہے جس میں وہ شک کرتے ہیں۔ ۳۴ ",
        "خداوند تعالیٰ کیلئے ہرگز یہ بات درست نہیں ہے کہ اس کا کوئی بیٹا ہو،وہ منزہ ہے۔ جس وقت وہ کسی کام (کے کرنے)کا فیصلہ فر ما تاہے تو کہتا ہے ہو جا۔ پس وہ ہو جاتا ہے۔ ۳۵ ",
        "اور اللہ میرا اور تمہارے پروردگار ہے۔ اسی کی عبادت کرو یہی سیدھا راستہ ہے۔ ۳۶ ",
        "لیکن (اسکے بعد) اسکے پیروں کاروں میں سے کئی گروہوں نے اختلاف کیا۔کافروں پروائے ہے ان کے اس حال پرجب وہ (قیامت کے) عظیم دن کا مشاہدہ کریں گے۔ ۳۷ ",
        "اس روز ان کے کہنے سننے والے کان اور کیسی دیکھنے والی آنکھیں ہوں گی جبکہ وہ ہمارے پاس آئیں گے لیکن یہ ظا لم کھلی گمراہی میں ہیں۔ ۳۸",
        "انہیں اس یوم حسرت (یعنی روز قیا مت) سے ڈرا، وہ دن جب ہر چیز ختم ہو جائیگی، حالانکہ وہ غفلت میں ہیں اور وہ ایمان نہیں لاتے۔ ۳۹ ",
        "ہم زمین کے اوراس میں موجود تمام لوگوں کے بھی وارث ہو جائیں گے اور سب کے سب ہماری طرف ہی لوٹ کر آئیں گے۔ ۴۰ ",
        "(اس) کتاب میں ابراہیم کو یاد کرو۔ وہ خد اکا بہت ہی سچا نبی تھا۔ ۴۱ ",
        "جب اس نے اپنے باپ سے (یعنی چچا) کہا :اے بابا تو ایسی چیز کی کیوں عبادت کرتا ہے کہ جو نہ سنتی ہے اور نہ ہی دیکھتی ہے اور تیری کوئی مشکل بھی حل نہیں کرتی؟ ۴۲ ",
        "اے بابا ! مجھے ایسے علم و دانش عطا ہوئے ہیں جو تجھے نصیب نہیں ہوئے۔ لہٰذا تو میری پیروی کر تاکہ میں تجھے سیدھے راستے کی ہدایت کروں۔ ۴۳ ",
        "اے بابا ! شیطان کی پرستش نہ کر کیونکہ شیطان خدائے رحمن کا نافرمان ہے۔ ۴۴ ",
        "اے بابا ! مجھے اس بات کا خوف ہے کہ خدائے رحمن کی طرف سے تجھ پر کوئی عذاب نازل ہو جائے جس کے نتیجے میں تو شیطان کا دوست ٹھہرے۔ ۴۵ ",
        "اے ابراہیم ! کیا تو میرے خداؤں سے رو گردان ہے؟ اگر تو(اس کام سے) دستبردار نہ ہوا تو میں تجھے سنگسار کروں گا۔تو مجھ سے ایک طویل مدت کیلئے دور ہو جا۔ ۴۶ ",
        "ابراہیم نے) کہا: تجھ پر سلام ہو میں عنقریب اپنے پروردگار سے تیرے لئے عفو(وبخشش)کی درخواست کروں گا کیونکہ وہ مجھ پر بہت مہربان ہے۔ ۴۷ ",
        "اور میں تم سے اور جنہیں تم خدا کے علاوہ پکارتے ہو ان سے بھی کنارہ کشی کرتا ہوں،اور میں تو اپنے پروردگار ہی کو پکارتا ہوں اور مجھے امید ہے کہ میری دعا میرے پروردگار کی بارگاہ میں قبول ہوئے بغیر نہ رہے گی۔ ۴۸ ",
        "جس وقت (ابراہیم نے) خود ان سے اور جن جن چیزوں کی وہ خدا کے علاوہ پرستش کرتے تھے، ان سے بھی کنارہ کشی اختیار کر لی،تو ہم نے اسے اسحق (سا بیٹا)اور یعقوب (ایسا پوتا) عطا فرمایا، اور ہم نے (ان میں ) ہر ایک کو بزرگ پیغمبر قرار دیا۔ ۴۹ ",
        "اور ان پر اپنی رحمت کی ارزانی فرمائی اور ہم نے ان کیلئے سچی زبان(نیک نام) اور اعلیٰ مقام قرار دیا۔ ۵۰ ",
        "اوراس(آسمانی) کتاب میں موسیٰ کو یادکرو۔ وہ مخلص تھا اور بلند مرتبہ رسول اور پیغمبر تھا۔ ۵۱",
        "ہم نے اسے(کوہ) طور کی دائیں طرف سے پکارا اور اسے قریب کیا اور اس سے ہم نے گفتگو کی۔ ۵۲ ",
        "اور ہم نے اپنی رحمت سے اسے اس کا بھائی ہارون، جو کہ نبی تھا، بخشا۔ ۵۳ ",
        "اپنی (آسمانی) کتاب میں ا سمعیل کو یاد کرو، جواپنے وعدوں میں سچا،اور ایک بزرگ پیغمبر اور رسول تھا۔ ۵۴ ",
        "وہ ہمیشہ اپنے گھر والوں کو نماز اور زکوٰۃ کا حکم دیا کرتا تھا اور ہمیشہ اپنے پروردگار کی رضا کا حامل تھا۔ ۵۵ ",
        "اور اس کتاب میں ادریس کو بھی یاد کرو۔ وہ بہت ہی سچا اور عظیم پیغمبر تھا۔ ۵۶ ",
        "اور ہم نے اسے بلند مقام پر پہنچایا۔ ۵۷ ",
        "وہ سب کے سب ایسے پیغمبر تھے جنہیں کہ خداوند تعالیٰ نے اپنی نعمت سے نوازا تھا۔ یہ ان انبیاء میں سے تھے کہ جو آدم کی اولاد میں سے تھے اور ان لوگوں میں سے تھے کہ جنہیں ہم نے نوح کے ساتھ کشتی میں سوار کیا تھا۔اور وہ ابراہیم و یعقوب کی ذریت میں سے تھے اور ایسے تھے کہ جنہیں ہم نے ہدایت کی تھی اور برگزیدہ کیا تھا۔ وہ ایسے افراد تھے کہ جس وقت خدائے رحمن کی آیات ان کے سامنے پڑھی جاتی تھیں تو وہ زمین پر گر پڑتے اور سجدے میں گریہ کیا کرتے تھے۔ ۵۸ ",
        "لیکن ان کے بعد ناشائستہ اور ناخلف اولاد نے ان کی جگہ لے لی،انہوں نے نماز کو ضائع کیا اور شہوات کی پیروی کی اور وہ عنقریب اپنی گمراہی (کی سزا) کو دیکھیں گے۔ ۵۹ ",
        "مگر جو لوگ توبہ کر لیں ایمان لے آئیں اور عمل صالح بھی انجام دیں تو ایسے لوگ جنت میں داخل ہوں گے اور ان پر معمولی سا بھی ظلم نہیں ہو گا۔ ۶۰ ",
        "(وہاں ) دائمی باغات ہیں جن کا خدائے رحمان نے اپنے بندوں سے وعدہ فرمایا ہے اگرچہ ان کو انہوں نے دیکھا نہیں، لیکن خدا کا وعدہ حتمی طور پر پورا ہو کر رہے گا۔ ۶۱ ",
        "وہ وہاں ہرگز لغو اور بیہو دہ گفتگو نہیں سنیں گے اور سوائے سلام کے کوئی بات نہیں ہو گی اور اس میں ہر صبح و شام ان کیلئے روزی مقرر ہے۔ ۶۲ ",
        "یہ وہی جنت ہے کہ جو ہم بطور میراث اپنے پرہیز گار بندوں کو عطاکریں گے۔ ۶۳ ",
        "ہم تیرے پروردگار کے حکم کے بغیر نازل نہیں ہوتے۔ جو کچھ ہمارے سامنے ہے اور جو کچھ ہمارے پیچھے ہے اور جو کچھ ان دونوں کے درمیان ہے، وہ سب اسی کا ہے اور تیرا پروردگار بھولنے والا نہ تھا (اور نہ ہے) ۶۴",
        "وہ آسمانوں اور زمین اور جو کچھ ان دونوں کے درمیان ہے، کا پروردگار ہے۔ پس اسی کی عبادت کرو اور اسکی عبادت کرنے میں صبر سے کام لو۔کیا اس کا کوئی مثل و مانند تمہیں مل سکتا ہے؟ ۶۵ ",
        "اورانسان کہتا ہے: کیا میں مرنے کے بعد آئندہ (قبر سے) زندہ ہو کر باہر نکلوں گا؟ ۶۶ ",
        "کیا انسان اس بات کو یاد نہیں کرتا کہ ہم نے اس سے پہلے اسے اس حال میں خلق کیا تھا جبکہ وہ کوئی چیز تھاہی نہیں۔ ۶۷ ",
        "تیرے پروردگار کی قسم ہم ان سب کو اور شیاطین کو بھی ضرور ضرور زندہ کرکے اٹھائیں گے اس کے بعد ہم ان سب کو جہنم کے گردا گرد گھٹنوں کے بل حاضر کریں گے۔ ۶۸ ",
        "پھر ہم ہر گروہ اور جماعت میں سے ان لوگوں کو جو خدائے رحمن کے مقابل میں سب سے زیادہ سر کش تھے الگ کر لیں گے۔ ۶۹ ",
        "پھر ہم ان افراد کے بارے میں بھی اچھی طرح جانتے ہیں کہ جو سب سے پہلے جہنم میں جلنے کے سزا وار ہیں (اور ہم انہیں دوسروں کی نسبت پہلے سزا دیں گے) ۷۰ ",
        "اور تم سب کے سب (بلا استثنا) جہنم میں جاؤ گے یہ تیرے پروردگار کا حتمی امر اور قطعی فیصلہ ہے۔ ۷۱ ",
        "پھر ہم ان لوگوں کو جنہوں نے تقویٰ اختیار کیا ہے، رہائی بخشیں گے اور ظالموں کو اسی میں رہنے دیں گے جبکہ وہ گھٹنوں کے بل کھڑے ہوں گے۔ ۷۲ ",
        "اور جس وقت ہماری واضح آیات انہیں سنائی جاتی ہیں تو کافر مومنوں سے کہتے ہیں کہ دونوں گروہوں (ہم اور تم) میں سے کونسا گروہ مرتبہ و مقام کے لحاظ سے بہتر ہے اور کس کی محبت و مشاورت کی محفلوں کی سج دھج اور کس کی سخاوت بڑھ کرہے۔ ۷۳ ",
        "ہم نے ان سے پہلے بہت سی قوموں کو ہلاک کیا ہے کہ جن کا مال و ثروت بھی ان سے زیادہ تھا اور ظاہری سج دھج میں بھی وہ ان سے زیادہ تھے۔ ۷۴ ",
        "تم کہدو کہ جو شخص گمراہی میں ہے خدا اسے اس وقت تک مہلت دیتا ہے کہ وہ اس چیز کو اپنی آنکھ سے دیکھ لے جس کا اس سے وعدہ کیا گیا ہے اور وہ ہے اسی دنیا کا عذاب،یا آخرت کا عذاب۔وہ ایسا دن ہو گا کہ جب وہ یہ جان لیں گے کہ کس شخص کا مقام زیادہ برا ہے اور کس کا لشکر زیادہ کمزور ہے ۷۵ ",
        "لیکن جن لوگوں نے ہدایت کی راہ اختیار کر لی اﷲ ان کی ہدایت کو اور بڑھا دیتا ہے۔ وہ آثار و عمل صالح جو (انسان سے) باقی رہ جاتے ہیں، تیرے پروردگار کی بارگاہ میں ان کا ثواب اچھا اور انجام زیادہ قدر و قیمت والا ہے۔ ۷۶",
        "کیا تو نے اس شخص کو نہیں دیکھا جس نے ہماری آیات کا انکار کیا اوریہ کہا کہ مجھے تو بہت سارا مال اور اولاد عطا کی جائے گی۔ ۷۷ ",
        "کیا وہ غیب کے بھیدوں کو جان گیا ہے یا اس نے خدا سے کوئی عہدو پیمان لے لیا ہے؟ ۷۸ ",
        "ہر گز ایسا نہیں ہے۔جو کچھ وہ کہتا ہے ہم اسے عنقریب لکھ لیں گے اور اس پر دائمی عذاب کریں گے۔ ۷۹ ",
        "اور جو کچھ وہ کہہ رہا ہے اسکے ہم وارث ہو جائیں گے اور وہ تن تنہا ہمارے پاس آئے گا۔ ۸۰ ",
        "انہوں نے خدا کے سوا کچھ معبود اپنے لئے منتخب کر لیے ہیں جو ان کی عزت کا سبب بنیں۔ ۸۱ ",
        "ہر گز ایسا نہیں ہے۔ عنقریب ان کے معبود ان کی عبادت کے منکر ہو جائیں گے بلکہ وہ ان کے خلاف قیام کریں گے۔ ۸۲ ",
        "کیا تو نے نہیں دیکھا کہ ہم نے شیطانوں کو کافروں کی طرف بھیجا ہے تاکہ وہ انہیں شدت کے ساتھ تحریک کریں۔ ۸۳ ",
        "اس لئے تو ان کے بارے میں جلدی نہ کر۔ ہم انہیں (اور ان کے اعمال کو) بڑی باریک بینی کے ساتھ شمار کریں گے۔ ۸۴ ",
        "جس دن ہم پرہیز گاروں کو خدائے رحمن (اور ان کی جزا) کی طرف رہنمائی کریں گے۔ ۸۵ ",
        "اور مجرموں کو اس حال میں کہ وہ پیاسے ہوں گے جہنم کی طرف ہانکیں گے۔ ۸۶ ",
        "انہیں ہرگز شفاعت کا اختیار نہیں ہے سوائے اس شخص کے جو خدائے رحمن کی طرف سے کوئی عہدو پیمان رکھتا ہے۔ ۸۷ ",
        "انہوں نے کہا کہ خدائے رحمن نے کسی کو اپنا بیٹا بنا لیا ہے۔ ۸۸ ",
        "تم نے یہ کیسی بری اور طعن کی بات کی ہے۔ ۸۹ ",
        "قریب ہے کہ اس بات پر آسمان پھٹ پڑیں اور زمین شق ہو جائے اور پہاڑ شدت کے ساتھ گر پڑیں۔ ۹۰ ",
        "اس لئے کہ انہوں نے خدائے رحمن کیلئے بیٹے کا ادعا کیا ہے۔ ۹۱ ",
        "اور یہ بات تو ہرگز سزا وار نہیں ہے کہ وہ کسی کو بیٹا بنائے۔ ۹۲ ",
        "آسمانوں میں اور زمینوں میں جو کوئی بھی ہے سب اس کے بندے ہیں۔ ۹۳ ",
        "اس نے ان سب کا احصا کر رکھاہے اور اچھی طرح سے شمار کیا ہوا ہے۔ ۹۴ ",
        "اور وہ سب کے سب قیامت کے دن یکہ و تنہا اس کے سا منے حاضر ہوں گے۔ ۹۵",
        "جو لوگ ایمان لائے اور انہوں نے نیک عمل کئے خدائے رحمن ان کی محبت دلوں میں ڈال دے گا۔ ۹۶ ",
        "ہم نے قرآن کو تیری زبان پر آسان کر دیا ہے تاکہ اس کے ذریعے تو پرہیز گاروں کو بشارت دے اور سخت قسم کے دشمنوں کو ڈرائے۔ ۹۷ ",
        "ہم نے ان سے پہلے کتنی ہی (بے ایمان اور گنہگار) قوموں کو ہلاک کیا ہے۔کیا تم ان میں سے کسی کو بھی دیکھتے ہو،یا ان کی خفیف سی آواز بھی سنتے ہو؟ ۹۸"
    ],
    [
        "طہٰ ۱ ",
        "ہم نے قرآن کو تجھ پر اس لئے نازل نہیں کیا کہ تو خود کو مشقت میں ڈالدے۔ ۲ ",
        "اسے تو صرف ان لوگوں کی یاد آوری اور تذکرہ کیلئے نازل کیا ہے کہ جو (خدا سے) ڈرتے ہیں۔ ۳ ",
        "یہ قرآن اس کی طرف سے نازل ہوا ہے جو زمین اور بلند آسمانوں کا خالق ہے۔ ۴ ",
        "وہ خدائے رحمن ہے کہ جو عرش پر مسلط ہے۔ ۵ ",
        "جو کچھ آسمانوں میں، زمین میں، ان دونوں کے درمیان اور زمین کی گہرائیوں میں موجود ہے سب اسی کا ہے۔ ۶ ",
        "اگر تم اونچی آواز سے بات کرو گے (یا پوشیدہ طور پر) تو وہ تمام چھپی ہوئی اور خفیہ ترین باتوں کو بلکہ خفیہ ترین باتوں کو جانتا ہے۔ ۷ ",
        "وہی خدا ہے جس کے سوا اور کوئی معبود نہیں۔ اسکے اچھے اچھے نام ہیں۔ ۸ ",
        "اور کیا موسیٰ کی خبر تم تک پہنچی ہے۔ ۹ ",
        "جب اسے(دور سے) آگ دکھائی دی تو اس نے اپنے گھر والوں سے کہا: کہ تم(تھوڑی دیر کیلئے) رک جاؤ، میں نے آگ دیکھی ہے شاید میں تمہارے لئے اس میں سے ایک چنگاری لے آؤں یا اس آگ کے ذریعے راستہ معلوم کر لوں۔ ۱۰ ",
        "جس وقت وہ آگ کے پاس آیا تو اسے ندا دی گئی : اے موسیٰ! ۱۱ ",
        "میں تیرا پروردگار ہوں۔ اپنے جوتے اتار دے،کیونکہ تو مقدس سر زمین ’’طوی‘‘میں ہے ْْ ۱۲",
        "اور میں نے تجھے (مقام رسالت کیلئے)منتخب کر لیا ہے۔اب جو کچھ بھی تیری طرف وحی کی جائے اسے غور سے سن۔ ۱۳ ",
        "میں اللہ ہوں میرے سوا اور کوئی معبود نہیں ہے۔ پس تو میری ہی عبادت کر اور میری یاد کیلئے نماز قائم کر۔ ۱۴ ",
        "قیامت (حتماً) آئے گی میں اسے اس لئے چھپا کر رکھنا چاہتا ہوں تاکہ ہر شخص اپنی سعی و کوشش کے بدلے اپنی جزا دیکھ لے۔ ۱۵ ",
        "اور جو لوگ قیامت پر ایمان نہیں رکھتے اور انہوں نے اپنی خواہشات کی پیروی کی ہے،تجھے ہرگز اس سے باز نہ رکھیں ورنہ تو ہلاک ہو جائیگا۔ ۱۶ ",
        "اے موسیٰ! یہ تیرے دائیں ہاتھ میں کیا ہے؟ ۱۷ ",
        "کہا: یہ میرا عصا ہے میں اس کا سہارا لیتا ہوں، اس سے اپنی بھیڑوں کے لئے درختوں کے پتے جھاڑتا ہوں اور اس سے اپنی دوسری ضروریات کو بھی پورا کرتا ہوں۔ ۱۸ ",
        "(اللہ نے)کہا: اے موسیٰ اپنے عصا کو نیچے پھینک دے۔ ۱۹ ",
        "پس (موسیٰ نے)اسے پھینکا تو وہ اچانک ایک بہت بڑا اژدہا بن گیا۔اور دوڑنے لگا۔ ۲۰ ",
        "فرمایا: اسے پکڑ لے اور ڈر نہیں۔ ہم اسے اس کی پہلی صورت پر پلٹا دیں گے ۲۱ ",
        "اور اپنا ہاتھ اپنی بغل کے اندر لے جاتو وہ بے عیب سفید اور چمکتا ہوا نکلے گا۔ یہ دوسرا معجزہ ہے۔ ۲۲ ",
        "ہم چاہتے ہیں کہ اپنی بڑی بڑی نشانیاں تجھے دکھائیں۔ ۲۳ ",
        "فرعون کے پاس جا کہ وہ سر کش ہو گیا ہے۔ ۲۴ ",
        "عرض کیا: پروردگارا ! میرے سینہ کو کشادہ کر دے، ۲۵ ",
        "میرے کام کو مجھ پر آسان کر دے ۲۶ ",
        "اورمیری زبان کی گرہ کو کھول دے ۲۷ ",
        "تاکہ وہ میری باتوں کو سمجھیں۔ ۲۸ ",
        "میرے خاندان میں سے میرا ایک وزیر قرار دے۔ ۲۹ ",
        "میرے بھائی ہارون کو۔ ۳۰ ",
        "اس کے ذریعے میری کمر کو مضبوط کر دے ۳۱ ",
        "اور اسے میرے کام میں شریک کر دے ۳۲ ",
        "تاکہ ہم تیری بہت بہت تسبیح کریں ۳۳ ",
        "اور تجھے بہت بہت یاد کریں ۳۴ ",
        "کیونکہ تو ہمیشہ ہماری حالت سے آگاہ رہا ہے۔ ۳۵ ",
        "فرمایا :اے موسیٰ تو نے جتنی درخواستیں کیں وہ سب کی سب تجھے عطا کر دی گئیں ۳۶ ",
        "اور ایک مرتبہ اور بھی ہم نے تم پر احسان کیا تھا، ۳۷",
        "اس وقت جب ہم نے تیری ماں کو وہ وحی کی تھی جس کی اسے ؁ ضرورت تھی۔ ۳۸ ",
        "کہ تم اسے (موسی کو) صندوق میں ڈال دو اور اس صندوق کو دریا میں بہا دو، تو دریا اسے کنارے پر جا لگائے گا۔ (وہاں سے) میرا دشمن اور اس کا دشمن ٍاسے اٹھا لے گا اور میں نے اپنی طرف سے اس کے دل میں محبت ڈال دی تھی تاکہ تم میری نگرانی میں پرورش کئے جاؤ۔ ۳۹ ",
        "اس وقت جبکہ تیری بہن (فرعون کے محل کے پاس) چل رہی تھی اور کہہ رہی تھی: کیا میں تمہیں ایک ایسے گھر کی نشاندہی کروں جو اس نومولود بچہ کی کفالت کرے(اور وہاں اس کیلئے ایک اچھی دایہ ہے)۔ تو پھر ہم نے تجھے تیری ما ں کی طرف لوٹا دیا تاکہ اس کی آنکھیں تجھ سے ٹھنڈی رہیں اور وہ غمگین نہ ہو اور تو نے (فرعونیوں میں سے) ایک شخص کو قتل کر دیا تو ہم نے تجھے غم و اندوہ سے نجات دی اور تجھے ہر طرح سے آزمایا۔ اسکے بعد تو کئی سال مدین کے لوگوں کے درمیان رہا۔پھر ایک معین وقت پر(فرمان رسالت کے حصول کیلئے)تو اس جگہ آیا۔ ۴۰ ",
        "اور میں نے تیری اپنے لئے پرورش کی۔ ۴۱ ",
        "تواور تیرا بھائی(دونوں ) میری آیات کے سا تھ فرعون کے پاس جاؤ اور میری یاد میں کوتاہی نہ کرو۔ ۴۲ ",
        "تم دونوں فرعون کے پاس جاؤ کیونکہ وہ سر کش ہو گیا ہے۔ ۴۳ ",
        "لیکن اس سے نرمی کے ساتھ بات کرنا شاید وہ متوجہ ہو یا (خدا سے)ڈرے۔ ۴۴ ",
        "(موسیٰ و ہارون) دونوں نے کہا: پروردگارا ! ہم اس بات سے ڈرتے ہیں کہ وہ ہم پر زیادتی کرے گا یا سر کشی کرے گا۔ ۴۵ ",
        "فرمایا :ڈرو نہیں میں تمہارے ساتھ ہوں، میں (ہر چیز کو) سنتا ہوں اور دیکھتا ہوں۔ ۴۶ ",
        "تم اس کے پاس جاؤ اور اس سے کہو ہم تیرے (پروردگار کے) بھیجے ہوئے (رسول) ہیں۔ پس بنی اسرائیل کو ہمارے ساتھ بھیج دے اور ان پر تشدد و آزار نہ کر۔ ہم تیرے پروردگار کی طرف سے تیرے لئے واضح نشانی لے کر آئے ہیں اور سلام و درود ہو اس پر کہ جو ہدایت کی پیروی کرے۔ ۴۷ ",
        "(اس سے کہو) کہ ہماری طرف یہ وحی ہوئی ہے کہ اس شخص پر عذاب ہو گا کہ جو (آیات الٰہی) کو جھٹلائے گا اور روگردانی کرے گا۔ ۴۸ ",
        "(فرعون نے) کہا: اے موسیٰ تمہارا پروردگار کون ہے؟ ۴۹ ",
        "(موسیٰ نے) کہا :ہمارا پروردگار تو وہ ہے جس نے ہر موجود کو وہ کچھ دیا جو اس کی خلقت کیلئے لازم تھا پھر اس کو ہدایت کی۔ ۵۰ ",
        "اس نے کہا :پھر ہم سے پہلے لوگوں کا حال کیا ہوگا؟ ۵۱",
        "موسیٰ نے کہا: ان کا علم میرے پروردگار کے پاس ایک کتاب میں ثبت ہے۔ میرا پروردگار نہ تو گمراہ ہوتا ہے اور نہ ہی بھولتا ہے۔ ۵۲ ",
        "وہ خدا وہی تو ہے کہ جس نے زمین کو تمہارے لئے آرام و آسائش کی جگہ قرار دیا اور اس میں تمہارے لئے راستے بنائے اور آسمان سے پانی برسایا کہ جس کے ذریعے ہم نے انواع و اقسام کے نباتات (اندھیری خاک سے) نکالے۔ ۵۳ ",
        "تم خود اس میں سے کھاؤ اور اپنے چوپاؤں کو بھی چراؤ بیشک اس میں صاحبان عقل کیلئے واضح نشانیاں ہیں۔ ۵۴ ",
        "ہم نے تمہیں اسی (خاک)سے پیدا کیا ہے اور اسی میں ہم تم کو پھر لوٹا دینگے اور اس سے تمہیں دوبارہ نکال کھڑا کریں گے۔ ۵۵ ",
        "ہم نے اپنی ساری نشانیاں اسے دکھائیں لیکن اس نے تکذیب کی اور انکار کیا۔ ۵۶ ",
        "اس نے کہا: اے موسیٰ ! کیا تو اس لے آیا ہے کہ ہمیں ہماری سر زمین سے اپنے اس جادو کے ذریعہ نکال باہر کرے؟ ۵۷ ",
        "ہم بھی یقینی طور پر اسی جیسا جادو تیرے لئے لے آئیں گے۔ ابھی سے (اس کی تاریخ معین کر لے اور)ہمارے اور اپنے درمیان مدت مقرر کر لے کہ ہم اور تم دونوں جس کی خلاف ورزی نہ کریں،ایسی جگہ طے کر و جو سب کیلئے یکساں ہو۔ ۵۸ ",
        "(موسیٰ نے) کہا: ہمارا تمہارا وعدہ زینت کے دن (روز عید) کا ہوا شرط یہ ہے کہ سب کے سب لوگ دن چڑھتے ہی جمع ہو جائیں۔ ۵۹ ",
        "پس فرعون اس مجلس سے اٹھا اور اس نے اپنے تمام مکر و فریب جمع کئے اور پھر (مقرر ہ دن) ان سب کو لے آیا۔ ۶۰ ",
        "موسیٰ نے ان سے کہا: تم پروائے ہو! خدا پر جھوٹ نہ باندھو کہ وہ تمہیں اپنے عذاب کے ساتھ نابود کر دے گا،اور ناامیدی (و شکست)اس شخص کے لئے ہے کہ جو(خدا پر) افتراء باندھے۔ ۶۱ ",
        "پھر ان کے کام کے سلسلہ میں نزاع پیدا ہو گیا اور وہ آپس میں سر گوشی کے ساتھ چپکے چپکے باتیں کرنے لگے۔ ۶۲ ",
        "انہوں نے کہا کہ مسلمہ طور پر یہ دونوں کے دونوں جادوگر ہیں یہ چاہتے ہیں کہ تمہیں اپنے جادو کے ذریعے تمہاری سر زمین سے نکال دیں اور تمہارے بلند مرتبہ دین کو ختم کر دیں۔ ۶۳ ",
        "(اب جبکہ یہ بات ہے تو) اپنی تمام قوت و تدبیر جمع کر لو (اور مقابلے کے میدان میں ) صف باندھ کر کھڑے ہو جاؤ اور کامیابی تو آج اسی کی ہے کہ جو اپنی برتری ثابت کر دے۔ ۶۴",
        "(جادوگروں نے) کہا: اے موسیٰ ! کیا تو پہلے(اپنے عصا کو)پھینکے گا یا پہلے ہم پھینکیں ؟ ۶۵ ",
        "(موسیٰ نے) کہا پہلے تم پھینکو۔ پس فوراًہی ان کی رسیاں اور لاٹھیاں ان کے جادو کے اثر سے اسے ایسی نظر آنے لگیں جیسے وہ حرکت کر رہی ہوں۔ ۶۶ ",
        "مو سیٰ !اس وقت اپنے دل میں کچھ ڈرے۔ ۶۷ ",
        "ہم نے کہا: ڈرو نہیں۔یقیناً کامیاب تو تم ہی ہو گے۔ ۶۸ ",
        "اور جو چیز تمہارے دائیں ہاتھ میں ہے (اس کو زمین پر) ڈال دو۔ یہ ان تمام چیزوں کو جنہیں انہوں نے بنایا ہے نگل جائیگی کیونکہ وہ تو صرف جادوگر کا مکروفریب ہی ہیں اور جادوگر جہاں کہیں بھی جائے گا فلاح نہیں پائے گا۔ ۶۹ ",
        "(پس موسیٰ نے اپنا عصا پھینکا اور جو کچھ انہوں نے بنا رکھا تھا وہ اسے نگل گیا تو جادوگر) سجدے میں گر پڑے اور انہوں نے کہا :ہم ہارون اور موسیٰ کے پروردگار پر ایمان لائے ہیں۔ ۷۰ ",
        "(فرعون نے) کہا: کیا میری اجازت کے بغیر تم اس پر ایمان لے آئے ہو؟ یقیناً وہ تمہارا بڑا ہے کہ جس نے تمہیں جادو سکھایا ہے پس یقیناً میں تمہارے ایک طرف کا ہاتھ اور دوسری طرف کا پاؤں کاٹ ڈالوں گا اور کھجور کے تنوں کے اوپر تمہیں سولی چڑھا دوں گا اور تم جان لو گے کہ ہم میں سے کس کی سزا زیادہ دردناک اور زیادہ پائیدار ہے۔ ۷۱ ",
        "انہوں نے کہا :اس خدا کی قسم کہ جس نے ہمیں پیدا کیا ہے، ہم واضح و روشن دلائل پر، جو ہم تک پہنچے ہیں تجھے ہرگز مقدم نہ رکھیں گے جو حکم تو کرنا چاہے کر، کیونکہ توتو صرف اس دنیا کی زندگی میں حکم چلا سکتا ہے۔ ۷۲ ",
        "ہم اپنے پروردگار پر ایمان لائے ہیں تاکہ وہ ہمارے گناہوں کو اور تو نے ہمیں جو جادو کرنے پر کیا، اسے بخش دے۔اور خدا بہتر اور زیادہ باقی رہنے والا ہے۔ ۷۳ ",
        "یقیناً جو شخص مجرم ہو کر اپنے پروردگار کی بارگاہ میں حاضر ہو گا اس کیلئے جہنم کی آگ ہے، جس میں نہ تو وہ مرے گا اور نہ جئے گا۔ ۷۴ ",
        "اور جو شخص مومن ہو اور اس نے نیک عمل انجام دیئے ہوں (جب وہ اس کی بارگاہ میں حاضر ہو گا) تو اس کیلئے عالی درجات ہیں۔ ۷۵ ",
        "جنت کے دائمی باغات کہ جن کے (درختوں کے) نیچے نہریں جاری ہیں۔وہ اس میں ہمیشہ رہیں گے اور یہ اس کی جزا ہے کہ جو اپنے آپ کو پاک کرے۔ ۷۶",
        "ہم نے موسیٰ کی طرف وحی کی کہ راتوں رات میرے بندوں کو (مصر سے) اپنے ساتھ لے جا اور ان کیلئے دریا میں سے خشک راستہ بنا دے،تاکہ نہ تو (فرعونیوں کے) تعاقب سے تجھے خوف ہو اور نہ دریا میں غرق ہونے کا ڈر ہو۔ ۷۷ ",
        "(اس طرح)سے فرعون نے اپنے لشکر کے ساتھ ان کا تعاقب کیا اور دریانے انہیں (اپنی پر خروش موجوں کے درمیان)پوری طرح چھپا لیا۔ ۷۸ ",
        "اور فرعون نے اپنی قوم کو گمراہ کر دیا اور ہرگز ہدایت نہ کی۔ ۷۹ ",
        "اے بنی اسرائیل! ہم نے تمہیں تمہارے دشمن (کے چنگل) سے نجات دی،اور کوہ طور کی دائیں طرف کیلئے تمہارے ساتھ وعدہ کیا اور تم پر من و سلویٰ نازل کیا۔ ۸۰ ",
        "وہ پاکیزہ رزق کہ جو ہم نے تمہیں دیا ہے اس میں سے کھاؤ لیکن اس میں سر کشی نہ کرو، (ورنہ) میرا غضب تم پر آئے گا۔اور جس پر میرا غضب آیا وہ تباہ ہو گیا۔ ۸۱ ",
        "میں ان لوگوں کو بخش دوں گا کہ جو توبہ کر لیں،ایمان لے آئیں اور عمل صالح انجام دیں اور اس کے بعد ہدایت پر رہیں۔ ۸۲ ",
        "اے موسیٰ ! کیا سبب ہوا کہ تو (کوہ طور پر آنے کیلئے) اپنی قوم سے جلدی کرکے آگے پہنچ گیا؟ ۸۳ ",
        "عرض کیا :پروردگارا ! وہ تو میرے پیچھے پیچھے (آ رہے) ہیں،اور میں نے تیری طرف(آنے کی اسلئے) جلدی کی تاکہ تو مجھ سے راضی ہو۔ ۸۴ ",
        "فرمایا: ہم نے تیری قوم کو تیرے بعد آزمائش میں ڈالدیا ہے اور سامری نے انہیں گمراہ کر دیا ہے۔ ۸۵ ",
        "موسیٰ اپنی قوم کی طرف غصہ میں بھرے ہوئے اور افسوس کرتے ہوئے پلٹے،(اور ان سے)کہا :اے میری قوم ! کیا تمہارے پروردگار نے تمہارے ساتھ اچھا وعدہ نہیں کیا تھا؟ کیا تم سے میری جدائی کی مدت زیادہ ہو گئی تھی یا تم یہ چاہتے تھے کہ تم پر تمہارے پروردگار کا غصب ٹوٹ پڑے کہ تم نے میرے وعدے کی مخالفت کی؟ ۸۶ ",
        "انہوں نے کہا :ہم نے اپنے ارادہ و اختیار سے تو تیرے وعدہ کی خلاف ورزی نہیں کی بلکہ (ہوا یہ کہ)ہم (فرعون کی) قوم کے کچھ زیورات اٹھا لائے تھے۔ ہم نے ان کو(آگ میں )ڈال دیا اور سامری نے بھی اسی طرح (زیور آگ میں ) ڈال دیئے۔ ۸۷",
        "پھر اس نے(انہی پگھلے ہوئے زیورات سے) ان کیلئے ایک بچھڑا بنا ڈالا۔وہ ایک ایسی صو رت تھی جس میں سے گائے کی سی آواز آتی تھی اور لوگوں سے کہا کہ یہی تمہارا خدا ہے اور موسیٰ کا خدا بھی یہی ہے۔ (مگر) اس (سامری) نے اپنا عہد فراموش کر دیا۔ ۸۸ ",
        "کیا وہ یہ نہیں دیکھتے کہ وہ ان کا جواب تک نہیں دیتا اور نہ وہ انہیں کوئی نقصان پہنچا سکتا ہے اور نہ ہی کوئی نفع؟ ۸۹ ",
        "اور ہارون نے ان سے پہلے ہی کہہ دیا تھا کہ اے (میری) قوم ! تمہاری اس بچھڑے کے ذریعے سے آزمائش کی گئی ہے، اور بلاشبہ تمہارا پروردگار تو خدائے رحمن ہی ہے۔پس تم میری پیروی کرو اور میرے فرمان کی اطاعت کرو۔ ۹۰ ",
        "اس پر انہوں نے یہ کہا تھا کہ ہم تو(عبادت کیلئے) اسی کے گرد گھومتے رہیں گے جبتک کہ موسیٰ خود پلٹ کر ہمارے پاس نہ آئے۔ ۹۱ ",
        "(موسیٰ نے)کہا: اے ہارون ! جس وقت تو نے دیکھا کہ وہ گمراہ ہو گئے ہیں تو تجھے کس چیز نے روکا۔ ۹۲ ",
        "کہ تو نے میری پیروی نہ کی؟کیا تو نے میرے حکم کی نافرمانی کی ہے؟ ۹۳ ",
        "(ہارون نے) کہا: اے میرے ماں جائے ! میری داڑھی اور سر نہ پکڑو۔ میں تو اس بات سے ڈرا کہ تو یہ کہنے لگے کہ تو نے بنی اسرائیل کے درمیان تفرقہ ڈال دیا اور میری نصیحت پر عمل نہ کیا۔ ۹۴ ",
        "(پھر موســــــــــی نے سامری کی طرف رخ کیا اور) کہا: :اے سامری ! تو نے یہ کام کیوں کیا؟ ۹۵ ",
        "(سامری نے) کہا :میں نے ایسی چیز دیکھی جو انہوں نے نہیں دیکھی میں نے (خدا کے بھیجے ہوئے) رسول کے آثار میں سے کچھ حصہ اٹھا لیا۔ا سکے بعد میں نے اس کو ڈالدیا اور میرے نفس نے اس مطلب کو اسی طرح خوشنما بنایا۔ ۹۶ ",
        "(موسیٰ نے) کہا تو(لوگوں کے درمیان سے) نکل جا۔ تیرا دنیا کی زندگی میں حصہ (صرف) یہ ہے کہ (جو شخص تیرے نزدیک ہو گا) تو (اس سے) کہیگا مجھے مت چھونا،اور بیشک تیرے لئے (عذاب کا) ایک وقت مقرر ہے کہ ہرگز اس کے خلاف نہیں ہو گا۔ (اب) تو اپنے معبود کی طرف دیکھ جس کی تو مسلسل پرستش کرتا رہا ہے اور دیکھ پہلے تو ہم اسے جلائیں گے اور پھر اس کے ذرات کو دریا میں بکھیر دیں گے۔ ۹۷ ",
        "تمہارا معبود تو صرف وہی خدا ہے جس کے سوا کوئی معبود نہیں ہے اور اس کا علم ہر چیز کا احاطہ کئے ہوئے ہے۔ ۹۸",
        "ہم اسی طرح سے تمہارے لئے گزری ہوئی خبروں کو بیان کرتے ہیں اور ہم نے اپنی طرف سے تجھے ذکر (قرآن) عطا فرمایا۔ ۹۹ ",
        "جو شخص اس سے منہ پھیر لے وہ قیامت کے دن (گناہ اور جوابدہی کا)سنگین بوجھ (اپنے کندھے پر) اٹھائے گا۔ ۱۰۰ ",
        "وہ ہمیشہ اسی میں رہیں گے اور قیامت کے دن ان کے اٹھانے کیلئے بہت ہی برا بوجھ ہے۔ ۱۰۱ ",
        "وہ دن جس میں صور پھونکا جائے گا اور اس دن ہم مجرمین کو نیلے بدنوں کے ساتھ جمع کریں گے۔ ۱۰۲ ",
        "وہ آپس میں آہستہ آہستہ گفتگو کر رہے ہوں گے (بعض کہیں گے) تم نے صرف دس شبانہ روز قیام کیا ہے۔ ۱۰۳ ",
        "وہ جو کچھ کہیں گے ہم اس سے اچھی طرح آگاہ ہیں جبکہ وہ شخص جس کی روش ان میں سب سے بہتر ہے کہیگا کہ تم تو صرف ایک ہی دن ٹھہرے ہو۔ ۱۰۴ ",
        "اورتجھ سے پہاڑوں کے بارے میں سوال کرتے ہیں۔ کہہ دو کہ میرا پرور دگار انہیں (ریزہ ریزہ کر کے) تباہ کردے گا۔ ۱۰۵ ",
        "پھر زمین کو صاف ہموار اور بے آب و گیا ہ چھوڑ دے گا۔ ۱۰۶ ",
        "(اس طرح کہ) تو اس میں کسی قسم کی پستی اور بلندی نہیں دیکھے گا۔ ۱۰۷ ",
        "اس دن سب کے سب خدائی دعوت دینے والے کی پیر وی کریں گے اور تمام آوازیں عظمت خدا کے سامنے خاضع ہوں گی اور سوائے آہستہ آواز کے تو کچھ نہیں سنے گا۔ ۱۰۸ ",
        "اس دن (کسی شخص کی)شفاعت فائدہ نہیں دے گی سوائے اس شخص کے کہ جسے خدائے رحمٰن نے اجازت دی ہوگی اور وہ اس کی گفتگو سے راضی ہے۔ ۱۰۹ ",
        "جوکچھ ان(مجرموں نے) آگے بھیجا ہے اور جو کچھ انہوں نے (دنیامیں ) پیچھے چھوڑا ہے وہ (خدا) اسے جانتا ہے،لیکن وہ اللہ کے بارے احاطہ علمی نہیں رکھتے۔ ۱۱۰ ",
        "اور اس دن تمہارے چہرے خدائے حی و قیوم کے سامنے خاضع ہوں گے اور مایوس(اور زیاں کار)وہ لوگ ہوں گے کہ جنہوں نے ظلم کابوجھ اپنے کاندھوں پر اٹھارکھا ہے۔ ۱۱۱ ",
        "(لیکن)وہ شخص جو مومن ہونے کی حالت میں نیک عمل انجام دے گا، نہ تو اسے کسی ظلم کاخوف ہو گا اور نہ ہی اپنے حق کے نقصان کا۔ ۱۱۲ ",
        "اوراسی طرح ہم نے اس قرآن کو (فصیح وبلیغ زبان) عربی میں اتارا ہے اور اس میں ہم نے طرح طرح سے خوف دلا یا ہے کہ شاید وہ تقویٰ اختیار کرلیں یا یہ ان کے لئے (نصیحت اور) یادہانی کا سبب بنے۔ ۱۱۳",
        "پس بلند مرتبہ ہے اللہ جو مالک برحق ہے اورتم قرآن پڑھنے میں، اس سے پہلے کہ اس کی وحی تجھ پر پوری ہو، جلدی نہ کیا کرو اور یہ کہا کروکہ اے میرے پروردگارمیرے علم کو اور زیادہ فر ماد ے۔ ۱۱۴ ",
        "ہم نے آدم سے پہلے پہل عہد لیا تھا لیکن وہ اسے بھول گیا اور ہم نے اس میں عزم و استقامت نہ پائی۔ ۱۱۵ ",
        "اورجس وقت ہم نے فرشتوں سے کہا کہ آدم- کو سجدہ کرو تو سب نے سجدہ کیا مگر ابلیس نے انکار کیا (اور سجدہ نہ کیا) ۱۱۶ ",
        "ہم نے کہا: اے آدم! یہ تیرا اور تیری بیوی کا دشمن ہے۔ ایسا نہ ہو کہ یہ تمہیں جنت سے باہر نکال دے کیونکہ اس طرح تو تم زحمت اور مشقت میں پڑجاؤگے۔ ۱۱۷ ",
        "(جبکہ بہشت میں تم راحت وآرام سے ہو) اس میں تمہیں نہ تو بھوک لگے گی اور نہ ہی تم بر ہنہ ہوگے۔ ۱۱۸ ",
        "اور اسمیں نہ تمہیں پیاس لگے گی نہ سورج کی دھوپ تمہیں تکلیف پہنچائے گی۔ ۱۱۹ ",
        "لیکن شیطان نے اسے وسو سہ میں ڈال دیا اورکہا: اے آدم! کیا تو یہ چاہتا ہے کہ میں تیری عمر جاوداں کے درخت اورلافانی ملک کی طرف رہنمائی کروں ؟ ۱۲۰ ",
        "آخرکار (آدم و حوا) دونوں نے اسمیں سے کھالیا (ان کابہشتی لباس اتر گیا) اور ان کی شرمگاہیں ان پر ظاہر ہو گئیں اور وہ دونوں بہشت کے درختوں کے پتوں کواپنے اوپر لپیٹنے لگے اور(آخرکار) آدم نے اپنے پر وردگار کی نافرمانی کی اور(اسکے انعامات سے)محروم ہو گیا۔ ۱۲۱ ",
        "اسکے بعد اسکے پروردگارنے اس کو برگزیدہ بنا دیا اور اس کی توبہ قبول کر لی اور اسے ہدایت کی۔ ۱۲۲ ",
        "(خدا نے) فرمایا!تم دونوں (اور اسی طرح شیا طین) اس باغ سے نیچے اتر جاؤ، اس حالت میں کہ تم ایک دوسرے کے دشمن ہو، لیکن جس وقت میری ہدایت تمہارے پاس آئے تو جو شخص میری ہدایت کی پیروی کرے گا نہ تو وہ گمراہ ہوگا اور نہ ہی رنج و تکلیف میں مبتلا ہو گا۔ ۱۲۳ ",
        "اور جو شخص میری یاد سے روگردانی کرے گا، وہ تنگ زندگی گزارے گا اور قیامت کے دن ہم اسے نابینا محشورکریں گے۔ ۱۲۴ ",
        "وہ کہے گا: پرور دگار!: تو نے مجھے نابینا کیوں محشور کیا؟ میں تو بینا تھا۔ ۱۲۵",
        "(خدا)فرمائیگا: یہ اس بنا پر ہے کہ میری آیات تیرے پاس پہنچیں اور تونے انہیں بھلادیا۔ اسی طرح آج تجھے بھی بھلا دیا جائے گا۔ ۱۲۶ ",
        "اور جو شخص اسراف کرے گا اور اپنے پر وردگار کی آیات پر ایمان نہیں لائے گاہم اسے اسی قسم کی جزادیں گے اور آخرت کا عذاب زیادہ شدید اور زیادہ پائدار ہے۔ ۱۲۷ ",
        "کیا ان کی ہدایت کے لئے یہ کافی نہیں ہے کہ ہم نے بہت سے گذشتہ لوگوں کو (جنہوں نے سرکشی اور فساد کیا تھا) ہلاک کر دیا اور یہ ان کے (ویران شدہ)مکانوں میں آتے جاتے ہیں ؟ ان میں صاحبان عقل کے لئے واضح دلائل موجود ہیں۔ ۱۲۸ ",
        "اور اگر تیرے پر ور دگار کی سنت و تقدیر اور مقررہ زمانے کا لحاظ نہ ہوتا تو عذاب الٰہی بہت جلد انہیں دامن گیر ہو جاتا۔ ۱۲۹ ",
        "اس بناء پر جو کچھ وہ کہہ رہے ہیں اس پر صبر کرو اور طلوع آفتاب سے پہلے اور اس کے غروب ہونے سے پہلے اور اسی طرح اثنائے شب میں اور دن کے اطراف میں پروردگار کی تسبیح اور حمد بجا لاؤ، تاکہ تم خوش رہو۔ ۱۳۰ ",
        "وہ مادی نعمتیں جو ہم نے کفار کے مختلف گرو ہوں کو دے رکھی ہیں، تم ہرگز ان کی طرف آنکھ اٹھا کر بھی نہ دیکھو۔ یہ دنیوی زندگی کے شگوفے ہیں اور یہ اسلئے ہے کہ ہم ان کے ذریعہ ان کی آزمائش کریں اور تیرے پروردگار کی روزی ہی بہتر اور سب سے زیادہ پائید ار ہے۔ ۱۳۱ ",
        "اور اپنے گھر والوں کو نماز کا حکم دو اور تم بھی اس کی انجام دہی کے پابند رہو۔ ہم تم سے روزی نہیں چاہتے بلکہ ہم ہی تمہیں روزی عطا فرماتے ہیں اور اچھا انجام تو تقویٰ ہی کے لئے ہے۔ ۱۳۲ ",
        "(اور انہوں نے یہ) کہا کہ پیغمبر ہمارے لئے اپنے پروردگار کا کوئی معجزہ یا نشانی لے کر کیوں نہیں آتا؟(تم ان سے یہ کہہ دو کہ)کیا گزشتہ اقوام کی واضح خبریں جو گزشتہ آسمانی کتابوں میں تھیں، ان کے لئے نہیں آئیں ؟ ۱۳۳ ",
        "اگر ہم انہیں اس (قرآن کے نزول) سے پہلے عذاب کے ذریعے ہلاک کر دیتے تو(قیامت میں ) کہتے: پروردگار! تو نے ہمارے لئے کوئی پیغمبر کیوں نہ بھیجا کہ ہم ذلیل و رسوا ہونے سے پہلے ہی تیری آیات کی پیروی کرتے؟ ۱۳۴ ",
        "تم کہہ دو(ہم اور تم) سب ہی انتظار میں ہیں۔ جب یہ بات ہے تو انتظار کر و لیکن تم جلدی ہی جان لوگے کے صراط مستقیم پر کون ہے، اور کون ہدایت یافتہ ہے۔ ۱۳۵"
    ],
    [
        "لوگوں کا (وقت) حساب ان کے نزدیک آچکا ہے لیکن وہ غفلت میں منہ پھیرے ہوئے ہیں۔ ۱ ",
        "جو کوئی بھی نئی نصیحت ان کے پرور دگار کی طرف سے ان کے پاس آتی ہے وہ اسے کھیل سمجھتے ہیں اور مذاق اڑانے کے انداز میں اسے سنتے ہیں، ۲ ",
        "(حالت یہ ہے کہ) ان کے دل کھیل اور بیخبری میں پڑے ہوئے ہیں اور یہ ظالم چپکے چپکے سر گوشیاں کرتے ہیں (اور کہتے ہیں ) کیا اس کے سوا کچھ اور بات بھی ہے کہ یہ تم ہی جیسا ایک بشر ہے؟ کیا تم دیکھتے بھالتے جادو کے پاس جاتے ہو؟ ۳ ",
        "(لیکن پیغمبر نے)فرمایا میرا پروردگار آسمان اور زمین کی ہر بات جانتا ہے اوروہ(بڑا) سننے والا اور جاننے والا ہے۔ ۴ ",
        "انہوں نے کہا:(جو کچھ محمدﷺ لائے ہیں یہ وحی نہیں ہے) یہ پریشان خواب و خیال ہیں بلکہ اس نے دل سے جھوٹ گھڑ کے خدا کی طرف منسوب کردیا ہے، وہ ایک شاعر ہے۔ (اگر وہ سچا ہے) تو ہمارے لئے ایسا ہی ایک معجزہ لے آئے جیسے معجزے پہلے انبیاء کو دے کر بھیجا گیا تھا۔ ۵ ",
        "تمام آبادیاں جنہیں ہم نے ان سے پہلے ہلاک کیا (معجزات دیکھنے کے با وجود) وہ ہرگز ایمان نہ لائے، تو کیا یہ ایمان لے آئیں گے؟ ۶ ",
        "ہم نے تجھ سے پہلے مرد ہی بھیجے کہ جن کی طرف ہم وحی کیا کرتے تھے۔(وہ سب کے سب انسان ہی تھے اور نوع بشر سے تھے) اگر تم نہیں جانتے تو جاننے والوں سے پوچھ لو۔ ۷ ",
        "ہم نے انہیں ایسے جسم نہیں دئیے تھے کہ وہ کھانا نہ کھاتے ہوں اور نہ ہی وہ عمرجاوداں رکھتے تھے۔ ۸ ",
        "اس کے بعد جو وعدہ ہم نے ان سے کیا تھا اس کو ہم نے وفا کیا، انہیں اور جس جسکو ہم چاہتے تھے (ان کے دشمنوں کے چنگل سے) نجات دی اور زیادتی کرنیوالے کوہم نے ہلاک کردیا۔ ۹ ",
        "ہم نے تم پر ایسی کتاب نازل کی ہے کہ جس میں تمہارے لئے نصیحت (اور بیداری) کا وسیلہ موجود ہے۔کیا تم غور و فکر نہیں کرتے؟ ۱۰",
        "ہم نے کتنی ایسی بستیوں کو کہ جو ظالم تھیں درہم برہم کردیا اور ان کے بعد ہم ایک دوسری قوم کو لے آئے۔ ۱۱ ",
        "انہوں نے جس وقت ہمارے عذاب کو محسوس کیا تواچانک راہ فرار اختیار کی۔ ۱۲ ",
        "فرار نہ کرو اور اپنی نازو نعمت سے پر زندگی کی طرف لوٹ آؤ اور اپنے خوبصورت گھروں میں (آجاؤ)، شا ئد کہ سائل آئیں اور تم سے سوال کریں۔(اور تم ان کو محروم کر کے پلٹا دو) ۱۳ ",
        "انہوں نے کہا: ہائے افسوس ہم پر کہ ہم ظالم تھے۔ ۱۴ ",
        "پس وہ اسی طرح سے اپنی ان باتوں کودہرا رہے تھے، یہاں کہ ہم نے انہیں جڑسے کاٹ کرخاموش کردیا۔ ۱۵ ",
        "ہم نے آسمان وزمین اور جوکچھ ان کے درمیان ہے، کھیل کے طورپر پیدا نہیں کیا۔ ۱۶ ",
        "بفرض محال اگرہم چاہتے بھی کہ کوئی سرگرمی(اور مشغولیت) ڈھونڈیں تو اپنے شایان شان کسی چیز کا انتخاب کرتے۔ ۱۷ ",
        "بلکہ ہم حق کو باطل پر دے مارتے ہیں تاکہ اسے(باطل کو) ہلاک کردیں اور اس طرح باطل نابود ہو جاتا ہے۔لیکن تم پر وائے ہو اس تو صیف پر کہ جوتم کرتے ہو۔ ۱۸ ",
        "جو کچھ آسمانوں میں ہے اورجو کچھ زمین میں ہے اسی کا ہے اور جو (فرشتے) اس کے پاس ہیں وہ اس کی عبادت پر گھمنڈ نہیں کرتے اور نہ ہی تھکتے ہیں۔ ۱۹ ",
        "رات دن تسبیح میں مصروف رہتے ہیں اور کمزوری و کاہلی نہیں دکھا تے۔ ۲۰ ",
        "کیا انہوں نے ایسے زمینی خدا بنا لئے ہیں کہ جو پیدا کر کے انہیں پھیلاتے ہوں ؟ ۲۱ ",
        "اگر آسمان و زمین میں خدا کے سوا اور کئی خدا ہوتے تو ان دونوں کا نظام بگڑ جا تا۔یہ لوگ جو تو صیفات بیان کر رہے ہیں عرش کا پرور دگار اللہ ان تمام باتوں سے منزہ اور پاک ہے۔ ۲۲ ",
        "کوئی شخص اس کے کام پر اعتراض نہیں کر سکتا جبکہ ان کے کاموں پر اعتراض ہو سکتا ہے۔ ۲۳ ",
        "کیا انہوں نے خداکوچھوڑکر اورمعبود بنالئے ہیں ؟تم کہہ دو کہ اپنی دلیل لاؤ، یہ تومیری اور ان (پیغمبروں ) کی بات ہے جو مجھ سے پہلے تھے،لیکن ان (لوگوں ) میں سے اکثر حق کو نہیں سمجھتے، اسی وجہ سے وہ اس سے روگردان ہو جاتے ہیں۔ ۲۴",
        "اورہم نے تجھ سے پہلے کوئی بھی پیغمبر ایسانہیں بھیجاجس کی طرف ہم نے یہ وحی نہ کی ہو کہ میرے سوا اورکوئی معبود نہیں، لہٰذا میری ہی عبادت کرو۔ ۲۵ ",
        "انہوں نے کہا کہ خدائے رحمن اولاد رکھتا ہے۔ اس کی ذات منزہ ہے (اس عیب و نقص سے)۔یہ (فرشتے تو) اس کے مکرم بندے ہیں۔ ۲۶ ",
        "جو ہرگز بات کرنے میں اس پر سبقت نہیں کرتے اور اس کے فر مان کے مطابق عمل کرتے ہیں۔ ۲۷ ",
        "وہ(خدا) ان (فرشتوں ) کے آج کے اور آئندہ کے تمام اعمال کو بھی جانتا ہے اور ان کے گزشتہ اعمال سے بھی آگاہ ہے اور وہ سوائے اس شخص کے کہ جس سے خدا راضی ہے کسی کی شفا عت نہیں کرتے اوروہ اس سے ڈرتے رہتے ہیں۔ ۲۸ ",
        "اور جو کوئی ان (فر شتوں ) میں سے یہ کہے کہ میں خدا کے سوا معبود ہوں۔ تو ہم اس کو جہنم کی سزا دیں گے اور ہم ظالموں کو اسی طرح سے سزا دیتے ہیں۔ ۲۹ ",
        "کیا کافروں نے یہ نہیں دیکھا کہ آسمان او زمین ایک دوسرے سے ملے ہوئے تھے اور ہم نے انہیں ایک دوسرے سے جدا کر دیا؟اور ہم نے ہر زندہ چیز کو پانی سے پیدا کیا۔ کیا ان نشانیوں کے با وجود بھی وہ ایمان نہیں لاتے؟ ۳۰ ",
        "اور ہم نے زمین میں پہاڑ گاڑدئے تاکہ وہ آرام و سکون میں رہیں اور ان کے ساتھ کسی طرف کو ڈھلک نہ جائے اور ان میں درے اور راستے قرار دیئے تاکہ (لوگ) اپنی منزل مقصود کو جا پہنچیں۔ ۳۱ ",
        "اور آسمان کو محفوظ چھت قراردیا۔ لیکن وہ اس (وسیع آسمان میں موجود تو حید) کی نشانیوں سے روگرداں ہیں۔ ۳۲ ",
        "وہ وہی ہے جس نے رات دن بنائے، نیز سورج اور چاند کو پیدا کیا ہے کہ جن میں ہر ایک اپنے ہی مدار میں گردش کر رہاہے۔ ۳۳ ",
        "ہم نے تجھ سے پہلے کسی بھی انسان کو دائمی زندگی نہیں دی(تو اس وقت وہ لوگ جو تیری موت کا انتظار کر رہے ہیں ) اگر تو مرجائے تو کیا وہ ہمیشہ جیتے ہی رہیں گے؟ ۳۴ ",
        "ہر انسان موت کا ذائقہ چکھے گا۔اور ہم مصیبت و راحت کے ذریعے تمہاری آزمائش کریں گے اور آخرکار تم ہماری ہی طرف لوٹ کر آؤ گے۔ ۳۵",
        "اور (اے پیغمبر) جب کفار تجھے دیکھتے ہیں تو تمہارا مذاق اڑانے کے سوا انہیں اور کوئی کام ہی نہیں ہوتا۔(اور وہ یہ کہتے ہیں کہ) کیا یہ وہی شخص ہے کہ جو تمہارے خداؤں کے بارے میں باتیں بناتا ہے؟ حالانکہ وہ خود خدائے رحمن کے ذکر کے منکر ہیں۔ ۳۶ ",
        "ہاں ! انسان جلد باز مخلوق ہے (مگر جلدی نہ کرو) میں عنقریب تمہیں اپنی آیات دکھاؤں گا۔ ۳۷ ",
        "وہ یہ کہتے ہیں کہ اگر تم سچ کہتے ہو (تو بتاؤ) یہ قیامت کا وعدہ کب پورا ہوگا۔ ۳۸ ",
        "لیکن اگر کافر اس زمانے کو جانتے ہوتے جب وہ آگ کے شعلوں کو اپنے چہروں اور اپنی پشتوں سے دور نہیں کرسکیں گے اور کوئی شخص ان کی مدد بھی نہیں کرے گا(تو پھر اس قدر قیامت کے بارے میں جلدی نہ کرتے)! ۳۹ ",
        "یہ خدائی عذاب اچانک ان کے پاس آئے گا اور انہیں مبہوت کردیگا۔ اس طرح سے کہ اسے دور کرنے کی ان میں طاقت نہ ہو گی اور انہیں مہلت بھی نہیں دیجائیگی۔ ۴۰ ",
        "(اگر یہ تیرا مذاق اڑاتے ہیں تو پریشان نہ ہو) تجھ سے پہلے پیغمبروں کا بھی مذاق اڑایا جاتا تھا لیکن آخرکار جس چیز کا تمسخر اڑایا کرتے تھے وہی عذاب تمسخر اڑانے والوں کے دامن گیر ہو گیا۔ ۴۱ ",
        "تم کہہ دو کہ رات کو اور دن کو خدا (کے عذاب) سے تمہیں کون بچا سکتا ہے، کیا وہ اپنے پر وردگار کی یاد سے منہ پھیرے ہوئے ہیں۔ ۴۲ ",
        "لیکن ان کے معبود ایسے ہیں کہ جو ہمارے مقابلہ میں ان کا دفاع کریں ؟ یہ (بناوٹی خدا) تو اپنی مدد بھی نہیں کر سکتے (دوسروں کی مدد کیا کریں گے) اور نہ ہی ہماری طرف سے کسی طاقت کے ذریعہ ان کی مدد بھی ہو گی۔ ۴۳ ",
        "ہم نے انہیں اور ان کے آباؤ اجداد اکو اپنی نعمتوں سے بہرہ مند کیا، یہاں تک کہ انہوں نے طولانی عمر پائی(اور وہی ان کے غرورو طغیان کا سبب بن گئی)۔ کیا وہ یہ نہیں دیکھتے کہ ہم پے در پے اور مسلسل زمین (اور اسمیں رہنے والوں ) میں کمی کرتے جا رہے ہیں ؟کیا وہ غالب ہیں ؟(یا ہم؟) ۴۴",
        "کہہ دو کہ میں تو تمہیں صرف وحی کے ذریعے ڈراتا ہوں۔ لیکن وہ لوگ کہ جن کے کان بہرے ہیں،(جس وقت) انہیں ڈرایا جاتا ہے تو باتوں کو سنتے ہی نہیں ہیں۔ ۴۵ ",
        "اگر تیرے پروردگار کا معمولی سا عذاب بھی انہیں چھولے تو وہ چیخ اٹھیں اور کہنے لگیں کہ ہائے افسوس ہم تو سب ظالم تھے۔ ۴۶ ",
        "قیامت کے دن ہم عدل کے ترازو نصب کریں گے، لہٰذا کسی بھی شخص پر ذراسی بھی زیادتی نہیں ہوگی، اور اگر کسی نے رائی برا بر بھی کوئی نیکی یا برائی کی ہو گی تو ہم اس کو حاضر کردیں گے اور اس کے لئے یہی کافی ہے کہ حساب کر نے والے ہم ہوں گے۔ ۴۷ ",
        "ہم نے موسیٰ و ہارون کو فرقان، (حق کو باطل سے جدا کر نے کا وسیلہ) نور اور پر ہیز گاروں کے لئے نصیحت کا ذریعہ عطا فر مایا، ۴۸ ",
        "دہی (پرہیز گار) کہ جو اپنے پر ور دگار سے غیب میں ڈرتے ہیں اور قیامت کا خوف رکھتے ہیں۔‘‘ ۴۹ ",
        "اور یہ قر آن ایک مبارک ذکر ہے، جسے ہم نے (تم پر) نازل فرمایا ہے۔ تو کیا تم اس کا انکار کرتے ہو؟ ۵۰ ",
        "ہم نے ابراہیم کو پہلے ہی سے رشد و ہدایت (کا ذریعہ) دے دیاتھااور ہم اس (کی اہلیت) سے آگاہ تھے۔ ۵۱ ",
        "جس وقت اس نے اپنے باپ (چچا آزر) اور اپنی قوم سے کہا کہ یہ بے روح مجسمے کو جن کی تم ہمیشہ پر ستش کرتے رہتے ہو، کیا ہیں ؟ ۵۲ ",
        "(انہوں نے) کہا کہ ہم نے اپنے آبا ؤ اجداد کو دیکھا ہے کہ وہ ان (بتوں ) کی عبادت کرتے ہیں۔ ۵۳ ",
        "(ابراہیم نے) کہا کہ یقیناً تم بھی اور تمہارے آبا و اجداد بھی کھلی گمراہی میں پڑے رہے ہو۔ ۵۴ ",
        "(انہوں نے) کہا:کہ کیا تو حق بات لے کر ہمارے پاس آیا ہے، یا مذاق کر رہا ہے؟ ۵۵ ",
        "(ابراہیم نے) کہا:(میں تو کامل طورپر حق لے کر آیا ہوں کہ) تمہارا پر ور دگار تو وہی آسمانوں اور زمین کا پروردگار ہے کہ جس نے ان کو پیدا کیا ہے اور میں بھی اس بات کا گوا ہ ہوں۔ ۵۶ ",
        "خدا کی قسم !میں تمہارے جانے کے بعد تمہاری غیر حاضری میں تمہارے بتوں کی نابودی کامنصوبہ بناؤں گا۔ ۵۷",
        "آخرکار (ایک منا سب موقع سے فائدہ اٹھاتے ہوئے) ان کے بڑے بت کے سوا۔ ان سب کو ٹکڑے ٹکڑے کر دیا تاکہ وہ لوٹ کر اسکے پاس آئیں ۵۸ ",
        "انہوں نے کہا کہ جس نے بھی ہمارے معبودوں کیساتھ ایسا سلوک کیا ہے۔وہ قطعی طور ظالم ہے (اور اسے سزا ملنی چاہئے) ۵۹ ",
        "(بعض) کہا: ہم نے ایک جوان کو سنا ہے کہ جو بتوں کی (مخالفت کی) بات کرتا تھا، اس کا نام ابراہیم ہے۔ ۶۰ ",
        "(بعض نے) کہا: اسے لوگوں کے سامنے پیش کر تاکہ وہ گواہی دیں۔ ۶۱ ",
        "(جب انہوں نے ابراہیم کو حاضر کیا تو) اس سے کہا : اے ابراہیم! کیا تونے ہمارے معبودوں کے ساتھ یہ سلوک کیا ہے؟ ۶۲ ",
        "اس (ابراہیم) نے کہا بلکہ یہ کام ان کے بڑے نے کیا ہو گا۔ انہی سے پوچھ لو،اگر یہ بات کرتے ہوں۔ ۶۳ ",
        "وہ اپنے ضمیر کی طرف لوٹے (اور اپنے آپ سے) کہنے لگے کہ حق بات تو یہ ہے کہ تم خود ہی ظالم ہو۔ ۶۴ ",
        "اس کے بعد انہوں نے اپنا رخ موڑلیا (اور اپنے ضمیر کی آواز کو بالکل بھلادیا اور کہنے لگے) توجانتا ہے کہ یہ بات نہیں کرسکتے۔ ۶۵ ",
        "(ابراہیم نے) کہا: کیا تم خدا کو چھوڑ کر اس کی پرستش کرتے ہو کہ جو نہ تو تمہیں کوئی فائدہ پہنچا سکتا ہے اور نہ نقصان؟ ۶۶ ",
        "تف ہے تم پر بھی اور اس پر بھی جسے خدا کو چھوڑ کر پوجتے ہو؟کیا تم سوچتے نہیں (اور کیا تمہارے پاس عقل نہیں ہے)؟ ۶۷ ",
        "انہوں نے کہا: اسے جلادو اور اپنے خداؤں کی مدد کرو، اگر تم کچھ کر سکتے ہو۔ ۶۸ ",
        "(آخرکار اسے آگ میں پھینک دیالیکن ہم نے) کہا: اے آگ! ابراہیم پر سلامتی کے ساتھ ٹھنڈی ہو جا۔ ۶۹ ",
        "وہ چاہتے تھے کہ اس منصوبہ سے ابراہیم کو نابود کر دیں لیکن ہم نے انہیں سب سے زیادہ خسارے میں ڈال دیا۔ ۷۰ ",
        "اورہم نے اسے (ابراہیم) اور لوط کو اس سر زمین (شام) کی طرف نجات دی جسے ہم نے سب اہل جہان کیلئے با بر کت بنایا ہے۔ ۷۱ ",
        "اور ہم نے اسے اسحاق اور (اس کے بعد) یعقوب بھی عطا فرمایا، اور ہم نے ان سب کو مردان صالح قرار دیا۔ ۷۲",
        "اورہم نے انہیں ایسے امام (اورپیشوا) قرار دیا جو ہمارے حکم سے (لوگوں کو) ہدایت کرتے تھے اور ہم نے انہیں نیک کام انجام دینے، نماز قائم کرنے اور زکوٰۃ ادا کرنے کی وحی کی۔اور وہ صرف میری ہی عبادت کیا کرتے تھے۔ ۷۳ ",
        "اور لوط کو(یاد کرو) جسے ہم نے حکم اور علم دیا اور اس شہر سے نجات بخشی جہاں کے باشندے قبیح اور برے کام کرتے تھے کیونکہ وہ برے اور فا سق لوگ تھے۔ ۷۴ ",
        "اور ہم نے اس کو اپنی رحمت میں داخل کر لیا، بیشک وہ صالحین سے تھا۔ ۷۵ ",
        "اور نوح (کو یاد کرو) جب اس نے (ابراہیم ولوط سے) پہلے اپنے پروردگار کو پکاراتو ہم نے اس کی دعا کو قبول فرما لیا اور اسے اور اسکے خاندان کو عظیم غم سے نجات عطا فر مائی دی۔ ۷۶ ",
        "اور ہم نے اس کی اس قوم کے مقابلہ میں کہ جنہوں نے ہماری آیات کوجھٹلا یا تھا، مدد فرمائی کیونکہ وہ بری قوم تھی لہٰذا ہم نے ان سب کو غرق کر دیا۔ ۷۷ ",
        "اور داؤد و سلیمان (کو یاد کرو) کہ جس وقت وہ ایک کھیت کے بارے میں، جس کو ایک قوم کی بھیڑیں رات کو چر گئی تھیں (اور اسے خراب کر دیا تھا) فیصلہ کر رہے تھے اور ہم ان کے فیصلے کے گواہ تھے۔ ۷۸ ",
        "ہم نے اس کا (صحیح فیصلہ)سلمان کو سمجھا دیا تھا، اور ہم نے ان میں ہر ایک کو فیصلہ کی (لیاقت اور) آگاہی دی تھی،اور ہم نے داؤد کے لئے پہاڑوں اورپرندوں کو مسخر کر دیا تھا کہ وہ اس کے ساتھ (خداکی) تسبیح کرتے تھے اور ہم یہ کام کرنے پر قادر ہیں۔ ۷۹ ",
        "اور ہم نے اسے(داودکو) زرہ بنانے کی تعلیم دی تاکہ وہ تمہیں تمہاری جنگوں میں محفوظ رکھے۔ کیاتم (خدا کی نعمتوں کا) شکر ادا کرتے ہو؟ ۸۰ ",
        "ہم نے سلیمان کے لئے تیز ہوا کو مسخر کر دیا تھا، جو اس کے حکم سے اس سر زمین کی طرف، جسے ہم نے بابرکت بنا دیا تھا،چلتی تھی اور ہم ہر چیز سے آگاہ تھے۔ ۸۱",
        "اور شیاطین کے ایک گروہ کو بھی ہم نے اس کے لئے مسخر فرما دیا تھا کہ وہ اس کے لئے (در یاؤں میں ) غوطے لگاتے تھے اور اسکے علاوہ دوسرے کام بھی اسکے لئے سر انجام دیتے تھے اور ہم انہیں (بغاوت اور سرکشی کرنے سے)باز رکھتے تھے۔ ۸۲ ",
        "اور ایوب (کویاد کرو) جبکہ اس نے اپنے پروردگار کو پکارا (اور عرض کی) بدحالی اور مشکلات نے میری طرف رخ کرلیا ہے اور تو ار حم الراحمین ہے۔ ۸۳ ",
        "پس ہم نے اس کی دعا قبول فرمائی اور جن آلام میں وہ مبتلا تھے انہیں ہم نے برطرف کر دیا۔اور اس کے گھر والے اسے پلٹا دئے اور انہی جیسے اسے مزید عطا فرمائے،ا پنی رحمت خاص کے طور پر تاکہ یہ عبادت گزاروں کے لئے ایک سبق بن جا ئے۔ ۸۴ ",
        "اور اسماعیل، ادریس اور ذالکفل (کو یاد کرو) کہ وہ سب صابرین میں سے تھے۔ ۸۵ ",
        "اور ہم نے انہیں اپنی رحمت میں داخل فرمایا، کیونکہ وہ صالحین میں سے تھے۔ ۸۶ ",
        "اور ذوالنون (یونس کو بھی یادکرو) جب وہ غصے میں آکر (اپنی قوم کے در میان سے) چلا گیا اور اس کا خیال تھا کہ ہم اس پر کوئی گرفت نہیں کریں گے۔ (لیکن جب وہ مچھلی کے منہ میں چلا گیا) تو وہ اس گھٹا ٹوپ اندھیرے میں پکارا:خداوند ا! تیرے سوا کوئی معبود نہیں ہے،تو پاک ومنزہ ہے،میں ہی قصور وار تھا۔ ۸۷ ",
        "ہم نے اس کی دعا کو قبول فرمایا اور اسے رنج وغم سے نجات بخشی اور ہم مومنین کو اسی طرح سے نجات عطا فرماتے ہیں۔ ۸۸ ",
        "اور زکریا(کو یاد کرو) کہ جب اس نے اپنے رب کو پکارا (اور عرض کیا): اے میرے پروردگار ! مجھے اکیلا نہ چھوڑ (اور مجھے ایک آبرو مند بیٹا عطا فر ما) اور بہترین وارث تو تو ہی ہے۔ ۸۹ ",
        "پس ہم نے اس (زکریا)کی دعا قبول کرلی اور اسے یحییٰ سا بیٹا عطافرمایا اور ہم نے اس کے لئے اس کی بیوی میں صلاحیت پیدا کردی ـ،کیونکہ وہ لوگ نیکیوں میں جلدی کرتے تھے اور(رحمت کے) شوق اور(عذاب کے) خوف کیساتھ ہمیں پکارتے اور وہ (ادب اور مسٔو لیت کے احساس سے) ہمارے حضورگڑ گڑایا کرتے تھے۔ ۹۰",
        "اور یاد کرو اس خاتون کو کہ جس نے اپنی عفت کی حفاظت کی اور ہم نے اسکے اندر اپنی روح میں سے پھونکا اور اسے اور اسکے بیٹے کو عالمین کے لئے ایک عظیم نشانی قرار دیا۔ ۹۱ ",
        "یہ(پیغمبر اور اس کی امت) سب ایک ہی امت ہیں اور میں تمہارا پر وردگار ہوں،پس میری ہی عبادت کرو۔ ۹۲ ",
        "اور(ایک گروہ نے) آپس میں اپنے کام میں تفرقہ ڈالدیا ہے،(لیکن آخر کار)سب کے سب ہماری ہ طرف ہی پلٹ کر آئیں گے۔ ۹۳ ",
        "جوشخص بھی کچھ اعمال صالح بجا لائے گا، جب کہ وہ باایمان بھی ہو،تو اس کی کوششوں کی ناقدری نہیں ہوگی اور ہم ان کے تمام اعمال لکھ رہے ہیں ۹۴ ",
        "وہ شہر اور آبادیاں کہ جنہیں ہم نے (گناہوں کی پاداش میں ) ہلاک کر دیا، ان کے لئے حرام ہے کہ وہ(اس دنیا میں ) پلٹ کرآئیں، ۹۵ ",
        "یہاں تک کہ جب یا جوج و ماجوج پر را ہیں کھول دی جائیں گے اور وہ تیزی کے ساتھ ہر بلندی سے گزر جائیں گے۔ ۹۶ ",
        "اور (قیامت کے بارے میں ) حق کا وعدہ (ایفاکے) قریب ہوجائیگاتو اس وقت کافروں کی آنکھیں وحشت سے حرکت چھوڑدیں گی،(وہ کہیں گے) وائے ہوہم پر کہ ہم اس کے بارے میں غفلت میں تھے ! بلکہ ہم تو ظالم تھے۔ ۹۷ ",
        "تم بھی اور جن جن کی تم خدا کو چھوڑ کر پرستش کرتے ہو، جہنم کا ایندھن ہوں گے، اورتم سب کے سب اس میں اسی(جہنم) میں جاؤگے۔ ۹۸ ",
        "اگریہ (بت) خداہوتے تو ہرگز اس (آگ) میں نہ جاتے اور وہ سب کے سب ہمیشہ ہمیشہ اسی میں رہیں گے۔ ۹۹ ",
        "وہاں پر وہ دردناک طریقہ سے نالہ و فریاد کرتے ہوں گے اور وہاں انہیں کچھ سنائی نہ دے گا۔ ۱۰۰ ",
        "لیکن وہ لوگ جن سے ہم نے پہلے سے اچھا وعدہ کیا ہوا ہے، انہیں اس سے دور ہی رکھا جائے گا۔ ۱۰۱",
        "وہ جہنم کی آگ کی آواز (تک بھی) نہیں سنیں گے، اور وہ جیسی نعمت چاہیں گے ہمیشہ ہمیشہ کے لیے اس مستـغرق رہیں گے۔ ۱۰۲ ",
        "انہیں وہ عظیم وحشت محزون و مغموم نہیں کرے گی اور فرشتے ان کے استقبال کے لئے بڑھیں گے (اور یہ کہیں گے): یہی تو وہ دن ہے کہ جس کا تم سے وعدہ کیا جاتا تھا۔ ۱۰۳ ",
        "وہ دن جب ہم آسمان کو اس طرح لپیٹ دیں گے جیسے خطوط کا غذوں کو آپس میں لپیٹا جاتا ہے۔(پھر) جس طرح سے ہم نے خلقت کی ابتداکی تھی، اسی طرح سے اسے واپس لوٹائیں گے۔ یہ وہ وعدہ کہ جوہم نے کیا ہے اورہم یقینی طور پر اسے انجام دیں گے۔ ۱۰۴ ",
        "ہم نے ذکر (تورات) کے بعد زبور میں لکھ دیا ہے کہ میرے صالح بندے زمین (کی حکومت) کے وارث ہوں گے۔ ۱۰۵ ",
        "اس میں عبادت گزاروں کے لئے ایک روشن ابلاغ ہے۔ ۱۰۶ ",
        "اور (اے رسول) ہم نے تجھے عالمین کے لئے رحمت بنا کر بھیجا ہے۔ ۱۰۷ ",
        "تم کہہ دو کہ مجھے تو صرف یہ وحی ہوتی ہے کہ تمہار معبود خدائے یگانہ ہے۔ تو کیا (حق کے سامنے) سر تسلیم خم کرو گے؟ ۱۰۸ ",
        "اگر (ان تمام باتوں کے باوجود) وہ رو گر دانی کریں تو تم ان سے یہ کہدو کہ میں تم سب کو یکساں طور پر عذاب الٰہی سے خبر دار کرتا ہوں اور میں یہ نہیں جانتا کہ (عذاب خدا کا) یہ وعدہ تمہارے نزدیک ہے یا دور۔ ۱۰۹ ",
        "یقیناً وہ ظاہر باتوں کو بھی جانتا ہے اور جسے تم چھپاتے ہواسے بھی جانتا ہے ۱۱۰ ",
        "اور میں یہ نہیں جانتا کہ شاید یہ بات تمہارے لئے آزامائش ہو اور ایک (معین) مدت کے لئے فائدہ اٹھانے کے لئے ہو۔ ۱۱۱ ",
        "(پیغمبر نے)عرـض کیا: پر ور دگار! تو حق کے ساتھ فیصلہ فرما دے، اور ہمارا پر ودگار ہی وہ رحمن ہے جس سے میں تمہاری ناروا تہمتوں پر مدد طلب کرتا ہوں۔ ۱۱۲"
    ],
    [
        "اے لوگو! اپنے پروردگار کے عذاب سے ڈرو۔ اسمیں کوئی شک نہیں کہ قیامت کا زلزلہ ایک بڑی چیز ہے۔ ۱ ",
        "جس دن یہ رو نما ہو گا توتم دیکھو گے کہ شیر خوار بچوں کی ماؤں کو بچوں کا ہوش نہیں رہے گا اور ہر حاملہ عورت کا حمل ساقط ہو جائے گااور تجھے یوں لگے گا گو یا لوگ مد ہوش ہو گئے ہیں۔ حالانکہ وہ مدہوش نہیں ہوں گے۔ بلکہ اللہ کے عذاب کی شدت ہی کچھ ایسی ہوگی۔ ۲ ",
        "کچھ لوگ ایسے ہیں کہ جو بغیر کسی علم و دانش کے خدا کے بارے میں جھگڑنے لگتے ہیں اور ہرسر کش شیطان کی پیر وی کرتے ہیں۔ ۳ ",
        "اس کے لئے لکھا جا چکا ہے کہ جو شخص بھی اس (شیطان)کی ولایت و سر پرستی میں جاتا ہے وہ اسے یقیناً گمراہ کر دیتا ہے اور جلا ڈالنے والی آگ کی طرف اس کی رہنمائی کرتا ہے۔ ۴ ",
        "اے لوگو! تمہیں قیامت کے آنے میں کوئی شک ہے؟ (تو اس نکتے پر ذارا غور کر لو کہ) ہم نے تمہیں مٹی سے، پھر نطفہ سے، پھر جمے ہوئے خون سے، پھر مضغہ (گوشت کے لوتھڑے) سے جو کبھی تو کسی شکل و صورت کا حامل ہوتا ہے اور کبھی نہیں، پیدا کیا ہے تاکہ تم جان لو،(کہ ہم ہر چیز پر قادر ہیں ) پھر ان جنین میں سے جن کو ہم چاہتے ہیں کہ وہ اپنی خلقت کی مدت مکمل کر لیں، ان کو ماوں کے رحم میں خاص مدت تک رکھتے ہیں۔پھرہم تم کو بچے کی صورت میں پیدا کر دیتے ہیں تاکہ تم جسمانی اور عقلی اعتبار سے کمال تک جا پہنچو۔ البتہ اس دوران میں تم میں سے بعض مر جاتے ہیں اور انتہائی بڑھاپے کو پہنچ جاتے ہیں اور (اس مرحلہ میں ) اپنی تمام تر معلومات کھو بیٹھتے ہیں اور (دوسری طرف) تو دیکھے گا کہ زمین خشک اور مر دہ ہو تی ہے، مگر جونہی ہم اس پر بارش بر ساتے ہیں تو اس میں سے زند گی پیدا ہو جاتی ہے اور طرح طرح کی ہری بھری لہلہاتی کھیتیاں اگا تی ہے۔ ۵",
        "یہ اس لئے کہ تمہیں پتہ چل جائے کہ اللہ بر حق ہے اور و ہ مردواں کو زندہ کرتا ہے اور وہ ہر چیز پر قدرت رکھتا ہے۔ ۶ ",
        "اور یہ کہ قیامت بہرحال آئے گی جس میں کسی قسم کا کوئی شک نہیں اور قبروں میں جتنے لوگ ہوں گے اللہ ان کو زندہ فرمائے گا۔ ۷ ",
        "اور کچھ لوگ بغیر کسی علم و دانش کے اور بغیر کسی ہدایت اور واضح کتاب کے خدا کے بارے میں جھگڑنے لگتے ہیں۔ ۸ ",
        "وہ تکبر اور (احکا مات خدا سے) بے اعتنائی کر کے چاہتے ہیں کہ لوگوں کو خدا کے راستے سے گمراہ کردیں۔ دنیا میں ان کے لئے ذلت و رسوائی ہے اور قیامت میں ہم انہیں جلا دینے والے عذاب کا مزا چکھائیں گے۔ ۹ ",
        "(اور ان میں سے ہر کسی سے کہیں گے) یہ سب کچھ خود تیرا ہی کیا دھرا ہے اور اللہ تعا لیٰ تو اپنے بندوں پر کبھی زیادتی نہیں فرماتا۔ ۱۰ ",
        "بعض لوگ صرف زبان سے ہی اللہ کی پر ستش کرتے ہیں، (یہی وجہ ہے) کہ جب دنیوی منفعت حاصل کرتے ہیں تو مطمئن ہو جاتے ہیں، مگر جو نہی آزمائشی مصیبت آتی ہے۔تورو گردانی کرتے ہوئے کفر کا رخ کرتے ہیں۔ اس طرح دنیا و آخرت کھو بیٹھے ہیں اور یہی کھلا ہوا گھاٹا ہے۔ ۱۱ ",
        "وہ خدا کو چھوڑ کر اس کو پکارتے ہیں جو کسی قسم کا نفع یا نقصان پہنچا نے کی اہلیت نہیں رکھتا اور یہی گہری گمراہی ہے۔ ۱۲ ",
        "وہ اس کو پکارتے ہیں جس کی طرف سے نفع کی نسبت نقصان کا کہیں زیادہ اندیشہ ہے،وہ کیا ہی برا سر پرست اور کیسا برا ساتھی ہے۔ ۱۳ ",
        "جو ایمان لائے اور انہوں نے اعمال صالح کئے اللہ ان کو ایسے باغات میں لے جائے گا، جن (کے درختوں )کے نیچے نہریں بہتی ہیں۔ اور(بے شک) اللہ جس کام کا ارادہ فرماتاہے اسے انجام دیتا ہے۔ ۱۴ ",
        "جس شخص کو یہ گمان ہے کہ اللہ دنیا و آخرت میں اپنے پیغمبرکی مدد نہیں کریگا، وہ اپنے گھر کی چھت سے رسی باندھ کر اس سے لٹک جائے اور خود کشی کرلے،(اور موت کے گڑھے تک جا پہنچے) اور دیکھ لے کہ آیا یہ کام اس کے غیظ وغضب کو ٹھنڈا کر سکتا ہے؟ ۱۵",
        "اسی طرح ہم نے قرآن کو واضح آیتوں کی صورت میں اتارا ہے، اور اللہ جسے چاہتا ہے ہدایت فرماتا ہے۔ ۱۶ ",
        "صاحبان ایمان اور یہو دیوں، صائبین، عیسائیوں، مجو سیوں اور مشرکوں کے درمیان اللہ روز قیامت فیصلہ فرما دے گا،(حق کو باطل سے جدا کر کے دکھائے گا)۔ اللہ ہر چیز پر گواہ ہے (اور ہر چیز سے آگاہ ہے)۔ ۱۷ ",
        "کیا تونے نہیں دیکھا کہ آسمان و زمین میں رہنے والے سب ہی اللہ کیلئے سجدہ کرتے ہیں، اسی طرح سورج، چاند،ستارے، پہاڑ، درخت، چلنے والے جاندار اور بہت سے انسان اسی کے لئے سر بسجود ہیں، جب کہ بہت سے لوگ انکار کرتے ہیں اور ان کیلئے عذاب کا فرمان حتمی ہے اور جس کو اللہ رسوا کرے اسے کون باعزت بنا سکتا ہے۔ بے شک اللہ جس کام کو چاہتا ہے اور (صحیح سمجھتا ہے) انجام دیتا ہے۔ ۱۸ ",
        "یہ دو مخالف گروہ ہیں جنہوں نے اپنے پروردگار کے بارے میں آپس میں جھگڑا کیا۔پس جو منکر رہے۔ ان کے لئے آگے کے کپڑے تیار کئے جائیں گے اور ان کے سروں پر کھولتا ہوا مائع (پانی) انڈیلا جائے گا۔ ۱۹ ",
        "جو ان کے جسموں کے اندر اور باہر کے حصوں کو پگھلا کے رکھ دے گا۔ ۲۰ ",
        "ان کے لئے آہنی گرز ہیں۔ ۲۱ ",
        "جب وہ دوزخ کی عقوبتوں سے نکلنا چاہیں گے۔ انہیں اس میں پھر لوٹا دیا جائے گا کہ جلانے والے عذاب کا مزہ چکھو۔ ۲۲ ",
        "ایمان لانے اور اعمال صالح کرنے والوں کو اللہ فردوس بریں کے باغات میں بھیج دے گا، جہاں (درختوں ) کے نیچے نہریں جاری ہوں گی۔ انہیں سونے کے کنگنوں اور موتیوں سے آراستہ کیا جائے گا اور ہاں انہیں ریشمی پوشاک عطا کی جائے گی۔ ۲۳",
        "اور انہیں پاکیزہ باتوں کی ہدایت دی جائے گی،اور ان کی راہنمائی اللہ کے اس راستے کی طرف کی جائے گی جو قا بل ستائش ہے۔ ۲۴ ",
        "وہ لوگ جنہوں نے کفر کیا اور مومنین کو اللہ کی راہ اور اس مسجد حرام سے روکتے ہیں جس کو ہم نے مقامی لوگوں اور دوسروں کے لئے یکساں قرار دیا ہے (دردناک عذاب کے مستحق ہیں ) اور وہ جو اس سر زمین پر حق سے رو گر داں ہو جائے اور ظلم کرے، اسے ہم اذیت ناک عذاب کا مزہ چکھا ئیں گے۔ ۲۵ ",
        "اوریاد کیجئے جب ہم نے ابراہیم کے لئے خانہ کعبہ کی جگہ تجویز کی (تا کہ وہ اس پر عمارت بنا ئیں ہم نے اس سے کہا) کسی کو بھی میرا شریک نہ بنا نااور میرے گھر کو طواف کرنے،قیام، رکوع اور سجود کر نے والوں کے لئے(بتوں اور دوسری آلود گیوں سے) پاک کرو۔ ۲۶ ",
        "لو گوں کو حج کی دعوت عام دو کہ دو دراز سے پیدل اور کمزور سواریوں پر سوار ہو کر (خانہ خدا کی طرف) چلے آئیں۔ ۲۷ ",
        "تاکہ (اس حیات بخش لائحہ عمل) میں اپنے مفادات کو اپنی آنکھوں سے دیکھ لیں اور ان مخصوص ایام میں، چوپایوں کی صورت میں انہیں جو روزی دی ہے(قر بانی کرتے ہوئے) اس پر اللہ کا نام لیں۔ پس قر بانی کا گوشت خود بھی کھا ؤ اور تنگدست و محتاج کو بھی کھلاؤ۔ ۲۸ ",
        "اس کے بعد اپنی میل کچیل کو دور کریں اور اپنی نذریں پوری کریں اور قابل احترام خانہ کعبہ کا طواف کریں۔ ۲۹ ",
        "حج کے منا سک یہی ہیں اور جو اللہ کے قوانین کا احترام کرے اللہ کے ہاں اس کی بہتر جزا ہے۔ اور تمہارے لئے چو پائے حلال کئے گئے ہیں۔ سوائے ان کے جو تمہیں بتا دئے گئے ہیں۔ پس گندگی (یعنی بتوں ) سے اجتناب کرو اور باطل و بے ہو دہ باتوں سے بچو۔ ۳۰",
        "(مناسک حج بجالاؤ) اس طرح کہ صرف اللہ ہی کے لئے خالص رہو، کسی کو اس کا شریک قرار نہ دو اور جو اس سے شرک کرے گا،گویا کہ آسمان سے گرتے ہوئے اسے پرندے (فضا میں ) اچک لیتے ہیں یا آندھی کے جھکڑ اسے دور دراز اڑا لے جاتے ہیں۔ ۳۱ ",
        "(منا سک حج اسی طرح ہیں ) اور جو شعا ئراللہ کا احترام کرے تو یہ عمل تقوٰئے دل کی علامت ہے۔ ۳۲ ",
        "ایک خاص وقت (ان کے ذبح ہونے کے دن) تک قربانی کے جانوروں میں تمہارے لئے فائدے ہیں۔ پھر محترم اور قدیم خانہ کعبہ ان کی جگہ ہے۔ ۳۳ ",
        "ہر ایک امت کیلئے ہم نے ایک قر بان گاہ مقررکی ہے تاکہ وہ روزی کے طور پر دیئے جانے والے چو پایوں پر (ان کی قر بانی کرتے ہوئے) خدا کا نام لیں اور تمہارا خدا معبود یکتا ہے، اس کے حضور سرتسلیم خم کرو اور منکسر وبردبار لوگوں کو خوشخبری سنادو۔ ۳۴ ",
        "اور انہیں جومصیبتیں پہنچتی ہیں ان پر صابر اورمضبوط رہتے ہیں اور یہ لوگ نماز قائم کر نے والے ہیں اور انہیں جو روزی دی گئی ہے اس میں سے خرچ کرتے ہیں۔ ۳۵ ",
        "اور موٹے تازے اونٹوں کو ہم نے تمہارے شعائر اللہ میں قرار دیا ہے۔ اس(قسم کے جانوروں ) میں تمہارے لئے خیر و بر کت ہے۔ پس جب تم قطار میں کھڑے جانوروں کی قربانی کرنے لگو وہ قر بانی کے لئے قطار میں کھڑے کئے جائیں، اور ان کی صف بندی کر کے (قر بانی کرتے وقت) اللہ کا نام لو اور جب ان کے دست و بازو (کٹ کر) گر پڑیں تو خود بھی ان کا گوشت کھا ؤ اور قناعت پسند غریبوں اور محتاجوں کو بھی کھلا ؤ۔ اس طرح ہم نے انہیں تمہارے تابع کر دیا ہے تاکہ تم شکر بجا لاؤ۔ ۳۶ ",
        "اللہ کے پاس ہرگز ان (قربانیوں ) کا گوشت اور خون نہیں پہنچتا۔ اس کے پاس تو صرف تمہارا تقویٰ پہنچتا ہے۔ اس طرح اللہ نے انہیں تمہارے تابع کر دیا ہے تاکہ جیسے اس نے تمہاری ہدایت کی ہے اس طرح اس کی کبر یائی بیان کرو اور نیکو کاروں کو بشارت دیدو۔ ۳۷ ",
        "یقیناً اللہ اہل ایمان کا دفاع کرتا ہے اور اللہ کسی ناشکرے اور بددیا نت کو پسند نہیں فرماتا۔ ۳۸",
        "ان لوگوں کو جہاد کی اجازت دے دی گئی ہے جن پر جنگ ٹھونسی گئی ہے کیونکہ وہ ظلم کا نشانہ بنے ہیں اور اللہ سبحا نہ و تعالیٰ ان کی مدد و نصرت پر قادر ہے۔ ۳۹ ",
        "وہ لوگ ناحق اپنے گھروں سے نکال باہر کئے گئے ہیں، ان کا قصور سوائے اس کے اور کیا تھا کہ وہ کہتے تھے کہ ہمارا پر ور دگار صرف اللہ ہے؟ اور اگر اللہ بعض کے ذریعے بعض کو مغلوب نہ کرے تو دیر، گر جے، عبادت خانے اور مساجد کہ جن میں اللہ کا نام کثرت سے لیا جاتا ہے، ویران کر دئیے جاتے اور اللہ ان لوگوں کی جو اس کی مدد کرتے ہیں،(اور اس کے دین کی حمایت کرتے ہیں ) مدد کرتا ہے۔تحقیق اللہ تعالیٰ قوی اور ناقابل شکست ہے۔ ۴۰ ",
        "وہ لوگ (خدا کے یار و مدد گار) ایسے ہیں کہ جنہیں جب زمین پر صاحب اقتدار بنایا گیا تو انہوں نے نماز قائم کی،زکوٰۃ ادا کی، نیکی کا حکم دیا اور بدی سے روکا،اور ہر چیز کا انجام اللہ کے ہاتھ میں ہے۔ ۴۱ ",
        "اور اگر وہ تمہیں جھٹلاتے ہیں تو(یہ کوئی نئی بات نہیں ) ان سے پہلے نوح کی قوم، عاد اورثمودنے بھی(اپنے نبیوں کو) جھٹلا یا ہے۔ ۴۲ ",
        "اورابراہیم کی قوم اور لوط کی قوم نے بھی۔ ۴۳ ",
        "اور مدین کے عوام (شعیب کی قوم) نے اور (فرعون کے پیرؤں نے) موسیٰ کوجھٹلا یا۔میں نے انہیں مہلت دی، مگرپھر میں نے ان کو پکڑ لیا۔ تو نے دیکھا کس طرح میں نے ان کا عمل مسترد کردیا۔ ۴۴ ",
        "پس کتنے ہی شہر اور بستیاں ان کے (رہنے والوں کے) ظلم وستم کی وجہ سے ہم نے تباہ و برباد کر دیں۔ اس طرح کہ ان کی چھتیں ان پر گرا دیں اور کتنے ہی کنوئیں لاوارث ہو گئے اور کتنے پختہ فلک بوس محل بھی۔ ۴۵ ",
        "کیا وہ زمین پر چلتے پھرتے نہیں (اور سیر و سیا حت نہیں کرتے) کہ ان کے دل ادراک حقیقت کر سکتے اور کان صدائے حق سننے والے ہوتے، کیو نکہ ظاہری آنکھیں اندھی نہیں ہو تیں، بلکہ سینے کے اندر دل اندھے ہوجاتے ہیں۔ ۴۶",
        "اور وہ تجھ سے عذاب میں تعجیل کا تقاضا کرتے ہیں، حالانکہ اللہ کبھی وعدہ خلافی نہیں کرتا اور تیرے رب کے ہاں ایک دن تمہارے حساب کے ہزار سال کے برا بر ہے۔ ۴۷ ",
        "کتنی ہی آبا دیاں اور بستیاں ایسی ہیں، جن کو میں نے مہلت دی جبکہ وہ ظالم تھے(لیکن انہوں نے اپنی اصلاح کے لئے اس مہلت سے فائدہ نہیں اٹھا یا) پس میں نے ان کو دھر لیا اور سب کی باز گشت میری ہی طرف ہے۔ ۴۸ ",
        "(اے رسول)کہدیجئے: اے لوگو ! میں تمہارے لئے ایک واضح ڈرانے والا ہوں۔ ۴۹ ",
        "وہ لوگ جو ایمان لائے اور جنہوں نے بھلائی کے کام کئے ان کے لئے معافی اور بہترین رزق ہے۔ ۵۰ ",
        "اور وہ لوگ جنہوں نے ہماری نشانیوں کو مٹا نے کی کوشش کی،اور یہ سمجھے کہ وہ ہم پر غلبہ حاصل کر لیں گے وہ اہل جہنم ہیں۔ ۵۱ ",
        "اور ہم نے تجھ سے پہلے جو بھی رسول اور نبی بھیجا، جب بھی وہ کوئی آرزو کرتا (اور اپنے الٰہی اہداف کی تکمیل کے لئے کوئی منصو بہ بنا تا) تو شیطان ضرور اس میں وسوسے پیدا کر دیتا۔پھر خدا انہیں مٹا دیتا اور اپنی نشا نیوں کو استحکام بخشتا اور اللہ علیم(جاننے والا) و حکیم (حکمت والا) ہے۔ ۵۲ ",
        "اس کا مقصد یہ تھا کہ اللہ شیطانی و سوسوں کو ان لوگوں کے لئے آزمائش قرار دے جن کے دلوں میں بیماری ہے،اور جوسنگ دل ہیں اور ظالم، حق سے دور شدید بغض و عناد میں بھرے ہوئے ہیں۔ ۵۳ ",
        "علاوہ ازیں مقصد یہ تھا کہ وہ لوگ جنہیں اللہ نے علم دیا ہے جان لیں کہ تیرے پر ور دگار کی طرف سے یہ حق ہے۔ چنانچہ ایمان لے آئیں، دل سے اس کے سامنے سر تسلیم خم کردیں اور اللہ صاحبان ایمان کو راہ راست کی طرف ہدایت فرماتا ہے۔ ۵۴ ",
        "اورکفار ہمیشہ قر آن کے بارے میں شک میں مبتلا رہیں گے، یہاں تک کہ اچانک قیامت آجائے،یا یوم عقیم(وہ دن جب و ہ کسی تلافی کے قابل نہ ہوں گے) کا عذاب ان کو آلے۔ ۵۵",
        "اس دن صرف اللہ کی حکمرانی ہو گی۔ وہ ان کا فیصلہ فرمائے گا،اور جو لوگ ایمان لائے ہیں اور انہوں نے اچھے اعمال کئے ہیں۔ وہ بہشت کے (نعمتوں سے معمور)باغوں میں ہوں گے۔ ۵۶ ",
        "اور جو لوگ کافر ہو گئے ہیں اور انہوں نے ہماری آیتوں کو جھٹلا یا ہے، ان کے لئے ذلت آمیز عذاب ہے۔ ۵۷ ",
        "اور جن لوگوں نے راہ خدا میں ہجرت کی، پھر قتل ہوئے یا فوت ہو گئے، اللہ انہیں بڑا عمدہ رزق عطا فرمائے گا، اور اللہ ہی سب رزق دینے والوں سے بہتر ہے۔ ۵۸ ",
        "اللہ انہیں ایسے مقام پر لے جائے گا وہ خوش ہو جائیں گے اور اللہ صاحبان علم و حلم (بردبار ی) ہے۔ ۵۹ ",
        "بات یہی ہے اور جو شخص اپنے اوپر کی گئی زیادتی کے برابر سزا دے اور پھر اس پر زیادتی کی جائے تو اللہ ضرور اس کی مدد فرمائے گا۔اور اللہ معاف کر نے والا اور بخشنے والا ہے۔ ۶۰ ",
        "یہ اس وجہ سے ہے کہ اللہ رات کو دن میں اور دن کو رات میں بدلتا، اور اللہ سننے، دیکھنے والا ہے۔ ۶۱ ",
        "یہ اس وجہ سے ہے کہ اللہ ہی بر حق ہے،اور اس کے علاوہ وہ جسے بھی پکا رتے ہیں باطل ہے اور للہ بلند مقام اور بڑا ہے۔ ۶۲ ",
        "کیا آپ نے نہیں دیکھا کہ اللہ نے آسمان سے بارش برسائی،اور زمین (اس سے) سر سبز و شاداب ہو گئی۔ اور بیشک اللہ لطیف و خبیر ہے۔ ۶۳ ",
        "آسمانوں اور زمین میں سب کچھ اسی کا ہے اور اللہ بے نیاز ہے اور ہر ستا ئش کے لائق ہے۔ ۶۴",
        "کیا تو نے نہیں دیکھا کہ زمین میں جو کچھ ہے۔ اللہ نے تمہارے لئے مسخر کیا ہے اور اسی کے حکم سے سمندروں میں کشتیاں اور بحری جہاز چلتے ہیں۔وہ آسمان (اجرام فلکی اور آسمانی پتھروں ) کو روکے ہوئے ہے تاکہ اس کی اجازت کے بغیر زمین پر نہ گر پڑ یں۔ اور اللہ تعالیٰ اپنے بندوں پر بڑا مہر بان و رحیم ہے۔ ۶۵ ",
        "اوروہ وہی ہے، جس نے تمہیں زندگی عطا فرمائی، پھر موت دیگا۔ پھر زندہ فرمائے گا۔ مگر یہ انسان کفران نعمت کرنے والا اور ناشکرا ہے۔ ۶۶ ",
        "ہر امت کے لئے ہم نے ایک عبادت مقرر کی ہے تاکہ وہ (اللہ کے حضور) عبادت کریں۔ پس انہیں تیرے ساتھ اس سلسلہ میں ہرگز جھگڑنا نہیں چاہئے۔ تو اپنے پالنے کی طرف دعوت دے۔ کیونکہ تو یقیناً ہدایت مستقیم (سیدھے اور صحیح راستہ) پر ہے۔ ۶۷ ",
        "پھر بھی وہ تیرے ساتھ جھگڑ نے لگیں تو کہہ دے کہ جو کچھ تم کرتے ہو،اللہ اس سے خوب واقف ہے۔ ۶۸ ",
        "روز قیامت اللہ تمہارے اختلافات کا فیصلہ کردے گااورتم سب پرحقائق واضع ہوجائیں گے۔ ۶۹ ",
        "کیا تجھے معلوم نہیں کہ زمین و آسمان کا سب کچھ اللہ کے علم میں ہے؟ یہ سب کچھ اللہ کے لامتناہی علم کی کتاب میں لکھا ہوا ہے، اور خدا کے لئے یہ آسان سی بات ہے۔ ۷۰ ",
        "اور اللہ کو چھوڑ کر وہ ایسی چیزوں کی عبادت کرتے ہیں جن کی عبادت کے لئے اللہ نے کوئی دلیل نازل نہیں فر مائی اور نہ ہی ان کو اپنے خود ساختہ معبودوں کے بارے میں کوئی معلومات ہیں،اور گنہگاروں کے لئے کوئی مددگار اور رہبر نہیں ہے۔ ۷۱ ",
        "اور جب ان کے سامنے ہماری واضح آیتیں پڑھی جاتی ہیں تو تو کفار کے چہروں پرانکار کے تیور ملاحظہ کرتا ہے(ایسا معلوم ہوتا ہے) کہ وہ جلد ہی ان پر مکوں اور گھونسوں سے حملہ شروع کردیں جو ان کے سامنے ہماری آیتیں پڑھتے ہیں۔ ان سے کہدے کہ کیا تمہیں اس سے بھی بدتر چیز کی خبر دوں، یعنی بھسم کر دینے والی (جہنم کی) آگ جس کا اللہ نے کافروں سے وعدہ کر رکھا ہے اور وہ بہت ہی برا ٹھکانا ہے؟ ۷۲",
        "اے لوگو ! بیان کی جانے والی ایک مثال غور سے سنو ! اللہ کو چھوڑ کر تم جنہیں پکارتے ہو وہ سب مل کر بھی ایک مکھی پیدا نہیں کر سکتے، بلکہ مکھی اگر کچھ لے لے تو اس سے واپس نہیں لے سکتے۔اور طالب و مطلوب (عابد و معبود) دونوں ہی بڑے کمزور ہیں )۔ ۷۳ ",
        "جس طرح پہنچانے کاحق تھا انہوں نے اللہ کو ہرگز نہیں پہچانا، بیشک اللہ قوی و ناقابل شکست ہے۔ ۷۴ ",
        "اللہ فر شتوں میں سے پیغمبر منتخب فرماتا ہے اور اسی طرح انسانوں میں سے بھی بیشک اللہ سننے والا، اور دیکھنے والا ہے۔ ۷۵ ",
        "جو کچھ ان کے سامنے ہے اور جو کچھ ان کے پیچھے ہے، وہ(سب کو) جانتا ہے اور تمام امور کی بازگشت اللہ کی طرف ہے۔ ۷۶ ",
        "اے ایمان والو! رکوع کر و اور سجدہ بجا لاؤ اور اپنے پالنے والے کی عبادت کرو اور نیک کام کرو تاکہ نجات پا جاؤ۔ ۷۷ ",
        "اور راہ خدا میں ایسا جہاد کروجو جہاد کرنے کا حق ہے۔ اس نے تمہارا انتخاب کیا ہے اور وہ دین میں تم پر مشقت طلب بوجھ نہیں ڈالتا۔ یہ وہی تمہارے باپ ابراہیم کا دین ہے، اس نے پہلی کتب اور اس کتاب میں تمہارا نام مسلمان رکھا ہے تاکہ پیغمبر تم پر گواہ ہو اور تم لوگوں پر، لہٰذا نماز پڑھو اور زکوٰۃ دو اور اللہ کے ساتھ وابستہ رہو کیونکہ وہی تمہارا مولا ہے پس وہ کیسا اچھا مولا اور کتنا عمدہ مددگارہے۔ ۷۸"
    ],
    [
        "تحقیق مومنین کامیاب ہوئے۔ ۱ ",
        "وہ جو نماز میں عجز و انکساری کرتے ہیں۔ ۲ ",
        "اور وہ جو لغویات اور بے ہودگی سے بچتے ہیں۔ ۳ ",
        "اور جو زکوٰۃ دیتے ہیں ۴ ",
        "اور وہ جو اپنی شرم گاہوں کی حفاظت کرتے ہیں، ۵ ",
        "سوائے اپنی بیویوں اور کنیزوں کے (کیونکہ ان کے سلسلے میں )وہ لائق ملامت نہیں ہیں۔ ۶ ",
        "اور اس راستے سے انحراف کرنے والا ہی تجاوز کرنے والا ہے۔ ۷ ",
        "اور وہ جو امانتوں اور وعدوں پر پورے اترتے ہیں، ۸ ",
        "وہ لوگ جو اپنی نماز کی حفاظت کرتے ہیں۔ ۹ ",
        "(بیشک) وہی وارث ہیں، ۱۰ ",
        "وہ فردوس بریں کے وارث (بھی) ہوں گے اورمدام اسی میں رہیں گے۔ ۱۱ ",
        "ہم نے انسان کو مٹی کے جوہر سے پیدا کیا۔ ۱۲ ",
        "پھر ہم نے اسے نطفہ کی صورت میں ایک اطمینان بخش جگہ (رحم) میں رکھا۔ ۱۳ ",
        "پھر نطفے کو علقہ (جمے ہوئے خون)کی صورت دی اور علقہ کو مضغہ (گوشت کے لوتھڑے جیسی چیز)کی شکل بخشی اور پھر ہم نے اس لوتھڑے کو ہڈیوں کی شکل دی، پھر ہم نے ہڈیوں پر گوشت چڑھایا۔اس کے بعد ہم نے اس کو ایک نئی صورت میں پیدا کیا۔ وہ خدائے عظیم ہے جو خلق کرنیوالوں میں سب سے بہتر ہے۔ ۱۴ ",
        "پھراس کے بعد تمہیں مرنا ہے۔ ۱۵ ",
        "پھر روز قیامت دوبارہ اٹھائے جاؤ گے۔ ۱۶ ",
        "اور یقیناً ہم نے تمہارے اوپر سات راستے (منزلیں ) بنائے ہیں اور ہم(اپنی) مخلوق سے نہ کبھی غافل تھے اور نہ ہیں۔ ۱۷",
        "اور ہم نے آسمان سے ایک معین مقدار میں پانی اتارا اور اسے زمین میں (مخصوص جگہوں پر) ٹھہرا دیا،اور ہم اسے لے جانے پر مکمل طور پر قادر ہیں۔ ۱۸ ",
        "پھر اسی کے ذریعے ہم نے تمہارے لئے کھجور اور انگور کے باغ اگائے اور ان باغوں میں تمہارے لئے بہت زیادہ پھل ہیں کہ جن میں سے تم کھاتے ہو۔ ۱۹ ",
        "اور(زیتون کا) وہ درخت جو طور سینا سے اگتا ہے، اس میں روغنیات بھی ہیں اور کھانے والوں کیلئے سالن بھی فراہم ہوتا ہے۔ ۲۰ ",
        "اور تمہارے لئے چوپایوں میں ایک سبق ہے۔ان کے پیٹ میں (دودھ کی صورت میں ) جو کچھ ہے اس سے ہم تمہیں سیراب کرتے ہیں۔ ان میں تمہارے لئے بہت سے فائدے ہیں اور ان کا گوشت بھی تم کھاتے ہو۔ ۲۱ ",
        "نیز تم ان پر اور کشتیوں پر سواری کرتے ہو۔ ۲۲ ",
        "ہم نے نوح کو اس کی قوم کی طرف بھیجا‘ انہوں نے اپنی قوم سے کہا:اے میری قوم! اللہ کی عبادت کرو اس کے علاوہ تمہارا کوئی اور معبود نہیں۔کیا تم(پھر بھی بتوں کی پرستش سے)پرہیز نہیں کرتے؟ ۲۳ ",
        "ان کی قوم کے سردار (اور مغرور لوگ) کہ جو کافر تھے، کہنے لگے:کہ یہ شخص تمہاری ہی طرح کا بشر ہے اور یہ تم پر برتری حاصل کرنا چاہتا ہے اور اگر اللہ نبی بھیجناچاہتا توفر شتے نازل کرتا۔ہم نے اپنے آباء و اجداد سے اس قسم کی کوئی بات کبھی نہیں سنی ۲۴ ",
        "یہ آدمی تو بس ایک طرح کے جنون میں مبتلا ہے۔ پس کچھ عرصہ اس کے بارے میں صبر کرو۔ ۲۵ ",
        "(نوح نے کہا) پالنے والے! مجھے جھٹلانیوالوں کے خلاف میری مدد فرما۔ ۲۶ ",
        "پس ہم نے(نوح کو) وحی کی کہ ہماری نگرانی میں اور ہمارے فرمان کے مطابق کشتی بنا۔پس جب (انکو غرق کرنے کیلئے)ہمارا حکم آئے اور تنور سے پانی ابلنے لگے (جو طوفان آ پہنچنے کی نشانی ہو گی) تو تمام جانوروں کا ایک ایک جوڑا کشتی میں بٹھا لے اور اپنے گھر والوں کو بھی بٹھا لے، سوائے ان کے جن کی ہلاکت کا پہلے ہی سے حکم جاری کر دیا گیا ہے (یعنی بیوی ناخلف بیٹا) اوران ظالموں کے بارے میں مجھ سے کوئی بات نہ کرنا کیونکہ انہیں ہلاک ہی ہونا ہے۔ ۲۷",
        "اور جب تم اور تمہارے ساتھی کشتی میں ٹھیک سے بیٹھ جائیں تو کہنا: تعریف کے لائق وہی ذات ہے جس نے ہمیں ظالموں سے نجات بخشتی۔ ۲۸ ",
        "اور کہنا: پالنے والے! ہمیں با برکت جگہ پر پار لگا کہ تو بہترین پار لگانے والا ہے۔ ۲۹ ",
        "(بیشک) اس (واقعہ) میں عقل و فکر رکھنے والوں کیلئے نشانیاں ہیں اور ہم یقیناً سب کی آزمائش کرینگے۔ ۳۰ ",
        "پھر ان کے بعد ہم نے ایک اور قوم کو پیدا کر دیا۔ ۳۱ ",
        "اور ہم نے انہی میں سے ایک رسول ان کی طرف بھیجا کہ خدائے یکتا کی عبادت کرو، اسکے علاوہ کوئی اور تمہارا معبود نہیں۔کیا (اسکے باوجود شرک و بت پرستی سے)تم پرہیز نہیں کرتے؟ ۳۲ ",
        "اس کی قوم کے وہ بڑے لوگ جو کافر ہو گئے اور جنہوں نے لقائے آخرت کو جھٹلایا تھا اور جنہیں ہم نے دنیا میں نعمتوں سے نوازا تھا،بولے:یہ تو تمہاری ہی طرح کا ایک بشر ہے جو تمہاری ہی طرح کھاتا ہے اور جو کچھ تم پیتے ہو یہ بھی پیتا ہے۔ ۳۳ ",
        "اور اگر اپنی ہی طرح کے ایک بشر کی اطاعت کرو گے تو گھاٹے میں رہو گے۔ ۳۴ ",
        "کیا تم سے وہ یہ وعدہ کرتا ہے کہ جب تم مرکر مٹی اور ہڈیوں میں تبدیل ہو جاؤ گے تو دوبارہ قبروں سے نکلو گے؟ ۳۵ ",
        "بہت بعید اور بہت بعید ہیں وہ وعدے کہ جو تم سے کیے جا رہے ہیں۔ ۳۶ ",
        "زندگی بس اسی دنیا ہی کی ہے۔ ہمیشہ یہ ہوتا چلا آیاہے کہ کچھ لوگ مر جاتے ہیں اور دوسرے ان کی جگہ لے لیتے ہیں ہم ہرگز دوبارہ اٹھائے نہیں جائینگے۔ ۳۷ ",
        "یہ محض ایک جھوٹا شخص ہے جس نے اللہ پر بہتان باندھا ہے ہم اس پرکبھی ایمان نہ لائیں گے۔ ۳۸ ",
        "اس نے (رسول)نے عرض کیا: پالنے والے! ان کی طرف سے جھٹلانے کے خلاف میری مدد فرما۔ ۳۹ ",
        "اللہ نے فرمایا: بہت جلد وہ اپنے کیے پر پچھتائیں گے۔ ۴۰ ",
        "پس بجا طور پر آسمانی بجلی نے انہیں آ لیا۔ اور ہم نے انہیں سیلاب کے سامنے خاشاک کی مانند کر دیا۔ دور ہو اے ظالم قوم! رحمت خدا سے۔ ۴۱ ",
        "پھر ان کے بعد ہم نے اور قومیں پیدا کیں۔ ۴۲",
        "کوئی قوم وقت سے پہلے اپنے انجام کو نہیں پہنچتی اور نہ ہی وقت آنے پر اس میں تاخیر ہو سکتی ہے۔ ۴۳ ",
        "پھر ہم نے یکے بعد دیگرے بہت سے پیغمبر بھیجے۔ جب کسی امت (کی ہدایت کیلئے)اسکے پاس نبی بھیجا گیاتو اس کوجھٹلایا گیا۔پس ہم نے بھی ایک ایک کرکے سب کو ہلاک کر دیا اور ان کو قصہ پارینہ بنا دیا اور وہ (امتیں اس طرح مٹ گئیں کہ صرف نام باقی رہ)گیا پس دور ہو رحمت خدا، سے اے بے ایمان قوم! ۴۴ ",
        "پھر ہم نے موسی اور ان کے بھائی ہارون کو اپنی نشانیاں اور روشن دلائل دیکر۔ ۴۵ ",
        "فرعون اور اس کے حامی اشراف کی طرف(بھیجا) مگر انہوں نے تکبر کیا اور وہ بڑائی کے خواہاں تھے۔ ۴۶ ",
        "پس انہوں نے کہا: کیا ہم اپنے جیسے دو انسانوں پر ایمان لے آئیں، حالانکہ ان کی قوم(بنی اسرائیل)ہماری عبادت کرتی ہے(اور ہماری غلام ہے)۔ ۴۷ ",
        "(بیشک)انہوں نے ان دونوں کو جھٹلایا اور آخر کار وہ سب ہلاک کر دیئے گئے۔ ۴۸ ",
        "ہم نے موسی کو کتاب دی کہ شاید وہ(بنی اسرائیل) ہدایت پا لیں۔ ۴۹ ",
        "ہم نے عیسی ابن مریم اور ان کی والدہ مریم کو اپنی نشانی قرار دیا اور ہم نے انہیں ایک بلندو بالا،پر سکون اور چشموں والے علاقے میں جگہ عنایت فرمائی۔ ۵۰ ",
        "اے رسولو! پاک و پاکیزہ غذا کھاؤ، اچھے کام کرو‘ کیونکہ جو کچھ بھی تم کرتے ہو میں اس سے پوری طرح واقف ہوں۔ ۵۱ ",
        "تم سب ایک ہی امت ہو اور میں تمہارا پالنے والا ہوں۔پس میری نافرمانی سے بچو۔ ۵۲ ",
        "پھر لوگوں نے اپنے کام میں اختلاف کرکے اسے ٹکڑے ٹکڑے کر دیا، ہر کوئی الگ ڈگر پر چل نکلا (تعجب کی بات ہے) ہر کوئی اپنی روش پر خوش ہے۔ ۵۳ ",
        "ان کو ان کی غفلت اور جہالت میں رہنے دے یہاں تک کہ انہیں موت آ جائے (یا وہ عذاب الٰہی میں گرفتار ہو جائیں )۔ ۵۴ ",
        "کیا وہ یہ سمجھتے ہیں کہ ہم انہیں جو مال و اولاد میں ترقی دے رہے ہیں۔ ۵۵ ",
        "تو یہ گویا انہیں ہم بھلائیاں عطا کرنے میں سر گرم ہیں حالانکہ اس معاملہ کا انہیں شعور ہی نہیں ہے؟ ۵۶ ",
        "وہ لوگ کہ جو خوف پروردگار سے لرزتے ہیں ۵۷ ",
        "اور وہ جو اپنے رب کی آیات پر ایمان لاتے ہیں ۵۸ ",
        "اور وہ جو اپنے رب سے شرک نہیں کرتے۔ ۵۹",
        "اور وہ لوگ کہ جن سے جس قدر بن پڑتا ہے راہ خدا میں صرف کرتے ہیں اور اس کے باوجود ان کے دل لرزاں ہیں کہ انہیں اپنے رب کی طرف لوٹ جانا ہے۔ ۶۰ ",
        "جی ہاں ! یہی لوگ ہیں کہ جو بھلائیوں میں جلدی کرتے ہیں اور دوسروں پر سبقت لیجاتے ہیں۔ ۶۱ ",
        "اور ہم کسی شخص کو اس کی قوت سے زیادہ ذمہ داری نہیں دیتے اور ہمارے پاس کتاب ہے(جس میں تمام بندوں کے اعمال درج ہیں )اور جو حق بات کہتی ہے۔ لہٰذا ان پر کوئی ظلم نہیں ہو گا۔ ۶۲ ",
        "بلکہ ان کے دل اس نامئہ اعمال سے غفلت میں ہیں اور اسکے علاوہ وہ ایسے (برے) اعمال میں مبتلا ہیں جنہیں وہ ہمیشہ انجام دیتے رہتے ہیں۔ ۶۳ ",
        "یہاں تک کہ جب ہم ان کے عیاشوں کو گرفتار عذاب کریں گے تو اس وقت وہ بڑی دردناک فریاد کریں گے۔ ۶۴ ",
        "(لیکن ان سے کہا جائیگا)بند کرو یہ آہ و فغاں ! آج ہماری طرف سے تمہاری کوئی مدد نہیں کی جائے گی۔ ۶۵ ",
        "(کیا تمہیں یاد نہیں کہ) میری آیات تمہیں سنائی جاتی تھیں تو تم منہ پھیر لیتے تھے اور الٹے پاؤں بھاگ جاتے تھے۔ ۶۶ ",
        "جبکہ ان آیت کے مقابلے میں تم غرور کرتے تھے اور راتوں کو اپنی نشستوں میں تم بدگوئی کیا کرتے تھے؟ ۶۷ ",
        "کیا ان لوگوں نے اس کلام پر غور نہیں کیا یا ان کے لئے ایسی بات آئی ہے کہ جو ان کے بڑوں کے پاس نہیں آئی تھی۔ ۶۸ ",
        "یا پھر کیا اپنے رسول کو پہچانتے نہیں (اور اس کے ماضی کو نہیں جانتے)اس لیے اس کا انکار کرتے ہیں۔ ۶۹ ",
        "یا پھر کیا یہ اسے دیوانہ سمجھتے ہیں ؟ نہیں ! بلکہ وہ تو ان کیلئے حق لایا ہے، لیکن ان میں سے اکثر کو حق ناگوار ہے۔ ۷۰ ",
        "اور اگر حق ان کی پیروی کرنے لگے تو آسمان و زمین اور جو کچھ ان میں ہے سب تباہ ہو جائے۔لیکن ہم نے انہیں قرآن دیا ہے کہ جو یاد دھانی ہے(اور ان کیلئے باعث شرف ہے)۔لیکن وہ ایسی چیز سے روگردان ہیں۔ ۷۱ ",
        "یا پھر کیا تو ان سے (اپنی اس دعوت کے بدلہ) کوئی مزدوری چاہتا ہے جبکہ تیرے لئے تو تیرے رب کا دیا ہی بہتر ہے اور وہ بہترین رزق دینے والا ہے؟ ۷۲ ",
        "تو تو یقیناً انہیں صراط مستقیم کی دعوت دیتا ہے۔ ۷۳ ",
        "اور لیکن جو لوگ آخرت پر ایمان نہیں رکھتے، وہ اس راہ سے منحرف ہیں۔ ۷۴",
        "اور اگر ہم ان پر رحم کریں اور ان کی مشکلات بر طرف کر دیں تو (نہ صرف وہ بیدار نہیں ہونگے بلکہ) اپنی سر کشی پر اڑ جائیں گے اور(اسی وادی میں ) بھٹکتے پھریں گے۔ ۷۵ ",
        "ہم نے انہیں عذاب و ابتلا میں گرفتار کیا(تاکہ وہ بیدار ہوں )لیکن وہ اپنے رب کے حضور نہ جھکے اور نہ اس کی بارگاہ میں انکساری کی۔ ۷۶ ",
        "(یہ کیفیت یونہی رہے گی) یہا نتک کہ ہم عذاب شدید کے دروازے ان پر کھولدیں اور وہ یوں گرفتار بلا ہوں کہ بالکل مایوس ہو جائیں۔ ۷۷ ",
        "وہ ایسی ذات ہے جس نے تمہیں کان،آنکھ اور دل (عقل)سے نوازا لیکن تم اس کا بہت کم شکر ادا کرتے ہو۔ ۷۸ ",
        "وہ وہی ذات ہے جس نے تمہیں زمین میں پھیلایا اور پھر تم اس کی جانب لوٹائے جاؤ گے۔ ۷۹ ",
        "وہ وہی زات ہے کہ جو زندگی عطا فرماتا ہے اور موت دیتا ہے، گردش لیل و نہار اس کے ہاتھ میں ہے،کیا تم عقل نہیں رکھتے؟ ۸۰ ",
        "انہوں نے وہی کچھ کیا جو ان کے پیش رو کیا کرتے تھے۔ ۸۱ ",
        "انہوں نے کہا:کیا جب ہم مرکر مٹی اور(بوسیدہ) ہڈیاں ہو جائیں گے ۔پھر دوبارہ اٹھیں گے۔ ۸۲ ",
        "یہی وعدہ ہم سے اور پہلے ہمارے آباؤ اجداد سے کیا جاتا رہا ہے،یہ تو سابقہ لوگوں کے قصے ہیں۔ ۸۳ ",
        "کہو: بھلا یہ زمین اور جو کچھ اس میں ہے وہ کس کے ہاتھ میں ہے، بولو اگر جانتے ہو تو؟ ۸۴ ",
        "(تمہارے جواب میں ) کہتے ہیں سب کچھ اللہ کے ہاتھ ہے۔تو پھر کہو!کیا تم متوجہ نہیں ہوتے ہو؟ ۸۵ ",
        "کہو! کون ہے سات آسمانوں اور عرش عظیم کا پروردگار؟ ۸۶ ",
        "وہ کہتے ہیں یہ سب کچھ اللہ کیلئے ہیں۔ تو کہو کیا پھر تم تقوی اختیار نہیں کرتے ہو؟ ۸۷ ",
        "پھران سے پوچھو کہ تمام موجودات کی حکومت کس کے قبضہ قدرت میں ہے اور کون ہے کہ جو بے پناہوں کو پناہ دیتا ہے اور پناہ دینے کا وہ محتاج بھی نہیں،اگر تم واقعاً ان حقائق سے آگاہ ہو؟ ۸۸ ",
        "وہ کہتے ہیں (یہ سب کچھ) اللہ کے ہاتھ میں ہے۔ تو کہو: اس کے باوجود(پھر) تم کس طرح کہتے ہو کہ تم پر جادو کیا گیا ہے؟ ۸۹",
        "حقیقت یہ ہے کہ ہم نے ان کے سامنے حق پیش کر دیا ہے اور وہ جھوٹ بولتے ہیں۔ ۹۰ ",
        "اللہ نے ہرگز کسی کو اپنی اولاد نہیں بنایا اور کوئی دوسرا اس کے ساتھ معبود نہیں ہے۔ اگر ایسا ہوتا تو ان میں سے ہر خدا اپنی مخلوق کا خود نظام چلاتا اور پھر وہ ایک دوسرے پر فوقیت حاصل کرنے کے درپے ہوتے (اور نظام کائنات تباہ ہو جاتا) پاک ہے اللہ اس صفت سے کہ جو یہ کرتے ہیں۔ ۹۱ ",
        "وہ ہر پنہاں و آشکار سے آگاہ ہے۔وہ اس سے بالاتر ہے کہ اس کے لئے شریک قرار دیں۔ ۹۲ ",
        "کہہ دو!پروردگار جس عذاب کی انہیں دھمکی دی گئی ہے اگر مجھے تو وہ دکھائے۔ ۹۳ ",
        "تو اے میرے رب (یہ عذاب نازل کرتے ہوئے) مجھے اس ظالم قوم میں سے قرار نہ دینا۔ ۹۴ ",
        "اور ہم قادر ہیں کہ تجھے وہ کچھ دکھائیں کہ جس کا ہم نے ان کیلئے وعدہ کیا ہے۔ ۹۵ ",
        "برائی کو بہتر طریقہ سے دفع کرو (اور برائی کا جواب اچھائی سے دو)۔جو باتیں وہ کرتے ہیں ہم ان سے زیادہ آگاہ ہیں۔ ۹۶ ",
        "اور کہدو: پروردگارا! شیطانوں کے وسوسوں سے میں تیری پناہ چاہتا ہوں۔ ۹۷ ",
        "اور اے میرے رب! میں اس سے بھی پناہ مانگتا ہے ہوں کہ وہ میرے پاس آئیں۔ ۹۸ ",
        "(وہ اسی طرح اپنی غلط روش پر گامزن رہتے ہیں ) یہاں تک کہ موت ان میں سے کسی کو آ گھیرتی ہے تو وہ کہتا ہے:میرے پروردگار مجھے واپس لوٹا دے ۹۹ ",
        "شاید جو کچھ میں (نے کوتاہی کی ہے) اس کیلئے عمل صالح انجام دوں۔(تو اسے کہا جائیگا) ایسا نہیں ہے یہ تو وہ بات ہے جو یہ (صرف)زبان سے کہتا ہے اور ان کے پیچھے اس دن تک کیلئے برزخ حائل ہے جس دن وہ قبروں سے اٹھائے جائیں گے۔ ۱۰۰ ",
        "جس وقت صور پھونکا جائے گا تو ان کے درمیان کسی قسم کا نسب نہیں ہو گا اور وہ ایک دوسرے سے مدد نہیں مانگیں گے۔ ۱۰۱ ",
        "جن لوگوں کے(اعمال کے) ترازو و زنی ہیں وہی کامیاب ہیں۔ ۱۰۲ ",
        "اور جن کے(اعمال کے) ترازو ہلکے ہیں یہی وہ لوگ ہیں جنہوں نے اپنے وجود کو خسارے میں ڈال دیا ہے۔وہ جہنم میں ہمیشہ کیلئے رہیں گے۔ ۱۰۳ ",
        "آگ کے جلا ڈالنے والے شعلے تلوار کی طرح ان کے چہروں پر پڑیں گے اور جہنم میں ان کے چہرے سکڑے ہوئے ہوں گے۔ ۱۰۴",
        "کیا میری آیات تمہارے سامنے نہ پڑھی جاتی تھیں جبکہ تم ان کی تکذیب کرتے تھے؟ ۱۰۵ ",
        "وہ کہیں گے:پروردگارا! ہماری بدبختی ہم پر غالب آ گئی اور ہم گمراہ لوگ تھے۔ ۱۰۶ ",
        "پروردگار! ہمیں اس سے باہر لے جا اگر پھر ہم نے ایسا کیا تو یقیناً ہم ظالم ہوں گے (اور عذاب کے مستحق ہوں گے)۔ ۱۰۷ ",
        "اللہ فرمائیگا: دور ہو جاؤ جہنم میں اور مجھ سے بات نہ کرو! ۱۰۸ ",
        "(تم بھول گئے ہو) میرے بندوں میں سے ایک گروہ تھا کہ جو کہا کرتا تھا:اے ہمارے رب! ہم ایمان لائے ہیں ہمیں بخش دے اور ہم پر رحم کر اور تو بہترین رحم کرنے والا ہے۔ ۱۰۹ ",
        "لیکن تم نے ان کا مذاق اڑایا یہاں تک کہ تم میری یاد سے غافل ہو گئے اور تم ان پر ہنستے تھے۔ ۱۱۰ ",
        "مگر آج میں نے انہیں ان کے صبرو استقامت کی بناء پر جزا دی ہے اور وہ کامیاب ہیں۔ ۱۱۱ ",
        "خدا فرمائیگا: تم زمین میں کتنے برس رہے ہو؟ ۱۱۲ ",
        "وہ جواب میں کہیں گے:ایک دن یا دن کا کچھ حصہ ہم ٹھہرے ہیں، شمار کرنے والوں سے پوچھ لے۔ ۱۱۳ ",
        "وہ کہے گا:(ہاں ) تم تھوڑی ہی دیر ٹھہرے ہو۔ کاش تم یہ جان لیتے! ۱۱۴ ",
        "لیکن کیا تم نے یہ گمان کیا ہے کہ ہم نے تمہیں فضول پیدا کیا ہے اور یہ کہ تم ہماری طرف پلٹ کر نہیں آؤ گے؟ ۱۱۵ ",
        "خدا اس سے بالاترہے کہ اس عالم ہستی کو بے کار پیدا کرتا (وہ خدا) جو فرماں روائے حق ہے، اس کے علاوہ کوئی معبود نہیں ہے اور وہ عرش کریم کا پروردگار ہے۔ ۱۱۶ ",
        "اور جو شخص خدا کے ساتھ کسی اور معبود کو پکارے گا تویقیناً اس کے پاس اس کی کوئی دلیل نہ ہو گی۔ اس کا حساب تمہارے رب کے پاس ہے اور یہ بات یقینی ہے کہ کافر کامیاب نہ ہوں گے۔ ۱۱۷ ",
        "اور کہہ دے:پروردگارا! مجھے بخش دے اور مجھ پر رحم فرما کہ تو بہترین رحم کرنے والا ہے۔ ۱۱۸"
    ],
    [
        "یہ وہ سورت ہے جسے ہم نے نازل کیا ہے اور واجب کیا ہے اور اس میں ہم نے آیات بینات نازل کی ہیں کہ شاید تم سبق لو۔ ۱ ",
        "زانی عورت اور زانی مرد میں سے ہر ایک کو سو کوڑے لگاؤ اور اگر تم خدا اور روز آخرت پر ایمان رکھتے ہو تو دین خدا کے معاملے میں ہرگز ترس (اور جھوٹی محبت) تمہیں دامن گیر نہ ہو، اور ان دونوں کی سزا کے وقت کچھ مومنین کو مشاہدے کیلئے ہونا چاہیے۔ ۲ ",
        "زانی مرد صرف زانی یا مشرک عورت سے نکاح کرتا ہے اور زانی عورت صرف زانی یا مشرک مرد سے نکاح کرتی ہے اور یہ کام مومنین پر حرام کیا گیا ہے۔ ۳ ",
        "اور وہ لوگ جو پاک دامن عورتوں پر الزام لگاتے ہیں، اور پھر(اپنے دعوے کے ثبوت کیلئے) چارہ گواہ پیش نہیں کر سکتے، انہیں اسی کوڑے لگاؤ اور ان کی گواہی کبھی قبول نہ کرو کہ وہ لوگ فاسق ہیں ۴ ",
        "مگر جو لوگ اس کے بعد توبہ کریں اور اصلاح و تلافی کریں تو خدا غفور و رحیم ہے۔ ۵ ",
        "جو لوگ اپنی بیویوں پر (منافی عفت عمل کا) الزام لگاتے ہیں اور اپنے علاوہ ان کے پاس کوئی گواہ نہیں، تو ان میں سے ہر ایک اللہ کے نام کی چار شہادتیں دے کہ وہ سچوں میں سے ہے۔ ۶ ",
        "اور پانچویں مرتبہ کہے کہ اس پر خدا کی لعنت ہو اگر وہ جھوٹوں میں سے ہو۔ ۷ ",
        "وہ عورت بھی اپنے تئیں (زنا کی) سزا سے بچا سکتی ہے،اگر چار مرتبہ اللہ کو شاہد قرار دے کہ(عورت پر اس الزام میں )وہ مرد جھوٹا ہے۔ ۸ ",
        "اور پانچویں مرتبہ کہے کہ اس پر خدا کا غضب ہو اگر وہ مرد سچوں میں سے ہے۔ ۹ ",
        "اور اگر خدا کا فضل اور رحمت تمہارے شامل حال نہ ہوتی اور یہ کہ وہ توبہ قبول کرنے والا اور حکیم ہے(تو تم میں سے بہت سے عذاب الٰہی میں گرفتار ہو جاتے)۔ ۱۰",
        "اتنی بڑی تہمت لگانے والا تمہارے ہی اندر کا ایک گروہ تھا لیکن یہ خیال نہ کرو کہ یہ ماجرا تمہارے لئے برا تھا بلکہ اس میں تمہارے لئے خیر ہے۔جس کسی نے اس میں جس قدر حصہ لیا اسی قدر گناہ اس کے ذمے ہے۔اور جس نے اس کا بڑا حصہ اپنے ذمے لیا اس کیلئے عذاب عظیم ہے۔ ۱۱ ",
        "جس وقت تم نے یہ(تہمت والی) بات سنی تو مومن مردوں اور مومن عورتوں نے اپنے آپ نیک گمان کیوں نہیں کیا؟ تم نے کیوں نہیں کہا کہ یہ بہت بڑا اور واضح جھوٹ ہے۔ ۱۲ ",
        "ان لوگوں نے چار گواہ کیوں پیش نہیں کیے؟ اب جب کہ وہ گواہ پیش نہیں کر سکے تو اللہ کے نزدیک وہ جھوٹے ہیں۔ ۱۳ ",
        "اور اگر دنیا و آخرت میں اللہ کا فضل اور اس کی رحمت تمہارے شامل حال نہ ہوتی تو تمہارے اس خود کردہ گناہ پر تمہیں سخت عذاب پہنچتا۔ ۱۴ ",
        "وہ وقت یاد کرو جب تم اتنے بڑے جھوٹ کے پیچھے چل پڑے اور تمہاری ایک زبان سے یہ جھوٹ دوسری زبان تک پہنچتا چلا گیا اور تم اپنے منہ سے ایسی بات کہتے رہے جس کا تمہیں یقین نہ تھا اور تم اسے ایک معمولی سا مسئلہ سمجھ رہے تھے حالانکہ اللہ کے نزدیک یہ بہت بڑی بات تھی۔ ۱۵ ",
        "تم نے اسے سن کر یہ کیوں نہ کہا کہ ہمارے لئے جائز نہیں کہ ہم یہ بات کریں خداوندا! تو منزہ ہے۔ یہ تو بڑا بہتان ہے۔ ۱۶ ",
        "اللہ تمہیں نصیحت کرتا ہے کہ اگر تم مومن ہو تو ہرگز ایسے کام کا تکرار نہ کرنا۔ ۱۷ ",
        "اور اللہ اپنی آیت تمہارے لئے واضح کرتا ہے، اور خدا علیم و حکیم ہے۔ ۱۸ ",
        "جو لوگ اہل ایمان میں برائیوں کی اشاعت چاہتے ہیں ان کے لئے دردناک عذاب ہے دنیا اور آخرت میں۔ اور اللہ جانتا ہے لیکن تم نہیں جانتے۔ ۱۹ ",
        "اور اگر اللہ کا فضل و رحمت تمہارے شامل حال نہ ہوتے اور خدا تم پر رحیم اور مہربان نہ ہوتا(تو تمہیں سخت سزا دیتا)۔ ۲۰",
        "اے ایمان والو! شیطان کی پیروی نہ کرو۔ جو شخص شیطان کے نقش قدم پر چلتا ہے (وہ اسے گمراہ کر دیتا ہے کیونکہ) وہ اسے بدکاری اور برائی کا حکم دیتا ہے اگر تم پر اللہ کا فضل و رحمت نہ ہوتا تو تم میں کوئی بھی ہرگز پاک نہ ہوتا۔لیکن اللہ ہی جسے چاہتا ہے پاک کر دیتا ہے،اور اللہ سننے والا، اور جاننے والا ہے۔ ۲۱ ",
        "جو لوگ (مالی) برتری اور وسعت رکھتے ہیں وہ اس بات کی قسم نہ کھا لیں کہ اپنے رشتہ داروں، محتاجوں اور راہ خدا کے مہاجروں کی مدد نہ کریں گے۔ ان سے در گزر اور صرف نظر کرنا چاہئے۔کیا تم نہیں چاہتے کہ اللہ تم سے در گزر کرے؟اور اللہ تو غفور و رحیم ہے۔ ۲۲ ",
        "جو لوگ پاکدامن اور (ہر قسم کے گناہ سے) بے خبر مومن عورتوں پر تہمت لگاتے ہیں وہ دنیا اور آخرت میں رحمت الٰہی سے دور ہیں اور عذاب عظیم ان کے انتظار میں ہے، ۲۳ ",
        "اس روز کہ جب ان کی زبانیں، ان کے ہاتھ اور ان کے پاؤں ان کے ان اعمال کے باعث ان کے خلاف گواہی دیں گے۔ ۲۴ ",
        "اس روز اللہ ان کی وہ سزا انہیں بے کم و کاست دیگا کہ جس کے وہ مستحق ہیں اور وہ جانتے ہیں کہ اللہ حق مبین ہے۔ ۲۵ ",
        "خبیث و ناپاک عورتین خبیث و ناپاک مردوں کیلئے ہیں اور خبیث و ناپاک مرد بھی خبیث و ناپاک عورتوں سے تعلق رکھتے ہیں اور پاکباز عورتیں پاکباز مردوں کیلئے ہیں اور پاکیز ہ مرد بھی پاکیزہ عورتوں سے تعلق رکھتے ہیں اور یہ ان ناروا تہمتوں سے منز ہ و مبرا ہیں جو ان پر لگائی جاتی ہیں اور ان کیلئے (اللہ کی) مغفرت و بخشش اور رزق کریم ہے۔ ۲۶ ",
        "اے ایمان والو! اپنے گھر کے سوا دوسرے گھروں میں بغیر اجازت داخل نہ ہو اور اس گھر والوں کو سلام بھی کرو۔ یہ تمہارے لئے بہتر ہے۔ شاید کہ تم توجہ کرو۔ ۲۷",
        "اور اگر اس گھر میں کسی کو نہ پاؤ تو اس میں داخل نہ ہونا جب تک کہ تمہیں اجازت نہ ملے اور اگر کہا جائے کہ لوٹ جاؤ تو واپس آ جاؤ کہ یہ (بات) تمہارے لیے زیادہ پاکیزہ ہے۔اور جو کچھ تم کرتے ہو اللہ اس سے آگاہ ہے۔ ۲۸ ",
        "جن گھروں میں کسی کی رہائش نہ ہو اور وہاں تمہارا مال و اسباب پڑاہو وہاں تمہارے داخل ہونے میں کوئی حرج نہیں۔اور جو کچھ تم ظاہر کرتے یا چھپاتے ہو اللہ اسے جانتا ہے۔ ۲۹ ",
        "مومنین سے کہہ دو اپنی آنکھوں کو (نا محرموں کو دیکھنے سے) بند رکھیں اور اپنی شرمگاہوں کی حفاظت کریں۔ یہ ان کیلئے زیادہ پاکیزہ ہے۔جو کچھ تم کرتے ہو اللہ اس سے (یقینا) آگاہ ہے۔ ۳۰ ",
        "اور با ایمان عورتوں سے کہہ دو کہ وہ بھی اپنی آنکھوں کو (نگاہ ہوس آلود سے) بند رکھیں اپنا دامن محفوظ رکھیں اور سوائے اس حصے کے کہ جو ظاہر ہے اپنے بناؤ سنگھار کو ظاہر نہ کریں اور اپنی اوڑھنیوں کے آنچل اپنے سینے پر ڈالیں (تاکہ اسسے گردن اور سینہ چھپ جائے)نیز کسی کے سامنے اپنا بناؤسنگھار ظاہر نہ کریں سوائے اپنے شوہر اپنے آباؤ اجداد اپنے شوہروں کے آباؤ اجداد‘ اپنے بیٹوں ‘ اپنے شوہروں کے بیٹوں ‘ اپنے بھائیوں ‘ اپنے بھائیوں کے بیٹوں ‘ اپنی بہنوں کے بیٹوں ‘اپنی ہم مذہب عورتوں اپنی عورتوں اور کنیزوں یا کسی عورت کی طرف میلان نہ رکھنے والے زیر دست مردوں یا ان بچوں کے جو ابھی عورتوں کی پوشیدہ باتوں سے آگاہ نہ ہوں۔ اور اس طرح زمین پر پاؤں مار کر (بھی) نہ چلیں کہ ان کی چھپی ہوئی زینت ظاہر ہو جائے (اور پازیبوں کی جھنکار لوگوں کو سنائی دے) اور سب اللہ کی طرف لوٹ آؤ،اے ایمان والو! تاکہ فلاح پا جاؤ۔ ۳۱",
        "اورغیر شادی شدہ مردوں اورعورتوں کی شادی کر دو اور اسی طرح اپنے نیک غلاموں اور کنیزوں کو بھی بیاہ دو۔اگر وہ تنگدست ہوئے تو اللہ اپنے فضل سے انہیں غنی کر دے گا۔اللہ بہت صاحب وسعت اور علیم ہے۔ ۳۲ ",
        "اپنے فضل سے انہیں بھی غنی کر دے۔ اور تمہارے مملوکوں میں سے جو مکاتبت(آزادی کیلئے ایک خاص قرار داد)کی درخواست کریں تو ان سے مکاتبت کر لو،اگر تم ان میں رشد اور بھلائی محسوس کرو۔ اور اللہ نے تمہیں جو مال دیا ہے اس میں سے کچھ انہیں دیدو۔ اور متاع دنیا کے حصول کے لئے اپنی کنیزوں کو عصمت فروشی پر مجبور نہ کرو جبکہ وہ خود پاک دامن رہنا چاہتی ہوں۔ اور جو کوئی انہیں اس کام پر مجبور کرے (پھر اس پر پشیمان ہو) تو اس جبر کے بعد اللہ غفور و رحیم ہے۔(لہٰذا توبہ کرو اور اس شرمناک عمل کو ہمیشہ کیلئے ترک کر دو)۔ ۳۳ ",
        "ہم نے تمہاری طرف کچھ آیات بھیجی ہیں کہ جو بہت سے حقائق واضح کرتی ہیں اور وہ ان لوگوں کی خبریں ہیں کہ جو تم سے پہلے گزر چکے ہیں اور پرہیز گاروں کیلئے نصیحت ہیں۔ ۳۴ ",
        "اللہ آسمان اور زمین کا نور ہے۔ نور خدا کی مثال ایسی ہے جیسے کوئی (روشن) چراغ کسی طاق میں رکھا ہو اور وہ چراغ ایک فانوس میں ہو اور وہ فانوس فروزاں ستارے کی مانند شفاف و درخشاں ہو اور اس چراغ کو روشن کرنے کیلئے تیل زیتون کے ایسے درخت سے لیا گیا ہوجو نہ شرقی ہے نہ غربی ہے،(اس کا روغن ایسا صاف اور خالص ہو کہ) اگرچہ آگ اسے چھوئے بھی نہیں لیکن وہ روشن ہو جاتا ہو۔ نور کے اوپر نور ہے۔ اللہ جسے چاہتا ہے اپنے نور کی طرف ہدایت فرماتا ہے اور وہ لوگوں کو مثالوں سے بات سمجھاتا ہے اور وہ ہر چیز سے خوب آگاہ ہے۔ ۳۵ ",
        "(یہ روشن چراغ) ایسے گھروں میں ہے کہ جن کے متعلق اللہ تعالیٰ نے حکم دیا ہے کہ انکی دیواریں بلند کی جائیں (تاکہ وہ شیطانوں اور ہوس پرستوں سے امان میں ہوں )ٗ ایسے گھر کہ جن میں اللہ کا نام لیا جاتا ہو اور جن میں صبح و شام اس کی پاکیزگی بیان ہوتی ہو۔ ۳۶",
        "ایسے جو انمرد کہ جنہیں تجارت اور خرید و فروخت یاد خدا،قیام نماز اور ادائے زکوٰۃ سے غافل نہیں کر سکتی۔ وہ اس دن سے ڈرتے ہیں جب دل اور آنکھیں زیر و زبر ہو جائیں گی۔ ۳۷ ",
        "مقصد یہ ہے کہ اللہ انہیں ان کے بہترین اعمال کی جزا دے اور اپنے فضل سے اس پر اضافہ بھی کر دے۔ اور اللہ جسے چاہتا ہے رزق بے حساب عطا فرماتا ہے۔ ۳۸ ",
        "اور جو لوگ کافر ہو گئے ہیں ان کے اعمال ایسے ہیں جیسے چٹیل میدان میں سراب جسے پیاسا شخص دور سے پانی سمجھتا ہے لیکن جب اس کے پاس جاتا ہے تو اسے کچھ نہیں ملتا اور وہ اللہ کو وہاں موجود پاتا ہے،اور اللہ اس کا حساب چکا دیتا ہے اور اللہ کو حساب چکاتے دیر نہیں لگتی۔ ۳۹ ",
        "یا (ان کے اعمال کی مثال ایسی ہے) جیسے کسی گہرے سمندر میں تاریکی ہو، اسے ایک موج نے چھپا رکھا ہو اور اس کے اوپر ایک اور موج ہو اور اس کے اوپر تاریک بادل، تاریکیوں کے اوپر تاریکیاں ہیں، ایسی تاریکیاں کہ اگر کوئی اپنا ہاتھ باہر نکالے تو اسے دیکھ نہ سکے اور اللہ جس کے لئے نور عطا نہ کرے اس کیلئے کوئی نور نہیں۔ ۴۰ ",
        "کیا تو نے نہیں دیکھا کہ وہ سب جو آسمانوں اور زمین میں ہیں اللہ کی تسبیح کرتے ہیں اور پرندے بھی، جب آسمانوں پر اپنے پر پھیلائے ہوتے ہیں ان میں سے ہر کوئی اپنی نماز اور تسبیح کا طریقہ جانتا ہے۔اور جو کچھ وہ کرتے ہیں اللہ اس سے خوب واقف ہے۔ ۴۱ ",
        "آسمانوں اور زمین کی حکومت اور مالکیت اللہ ہی کیلئے ہے اور تمام موجودات کو اسی کی طرف لوٹ جانا ہے۔ ۴۲ ",
        "کیا تو نے نہیں دیکھا کہ اللہ بادلوں کو آہستہ آہستہ چلاتا ہے، پھر انہیں باہم جوڑ دیتا ہے، پھر انہیں تہہ دار بنا دیتا ہے؟پھر تو دیکھتا ہے کہ ان سے بارش کے قطرے ٹپکنے لگتے ہیں اور آسمان میں جو پہاڑ ہیں خدا ان سے اولے نازل کرتا ہے۔ وہ جسے چاہتا ہے ان کے ذریعہ نقصان پہنچاتا ہے اور جسے چاہتا ہے ان کے نقصان سے بچا لیتا ہے۔قریب ہے کہ(ان بادلوں کی) بجلی کی چمک ان کی آنکھوں (کی بینائی ہی) کو لیجائے۔ ۴۳",
        "اللہ رات اور دن کو الٹ پھیر کر لاتا ہے اور اس میں صاحبان بصیرت کیلئے عبرت ہے۔ ۴۴ ",
        "اور اللہ نے ہر حرکت کرنے والے کو پانی سے پیدا کیا ہے۔ان جانداروں میں سے بعض پیٹ کے بل چلتے ہیں بعض دو پیروں پر چلتے ہیں اور بعض چار پیروں پر چلتے ہیں۔ خدا جس چیز کا ارادہ کرتا ہے اسے پیدا کرتا ہے کیونکہ اللہ ہر چیز پر قادر ہے۔ ۴۵ ",
        "ہم نے حقیقت واضح کرنے والی آیات نازل کیں اور اللہ جسے چاہتا ہے صراط مستقیم کی طرف ہدایت فرماتا ہے۔ ۴۶ ",
        "وہ کہتے ہیں کہ ہم اللہ اور رسول پر ایمان لائے ہیں اور اطاعت گزار ہیں۔ لیکن اس دعوے کے باوجود ان میں سے ایک گروہ رو گردانی کرتا ہے (درحقیقت) وہ مومن نہیں ہیں۔ ۴۷ ",
        "اور جب انہیں پکارا جاتا ہے کہ اللہ اور اس کے رسول کی طرف آئیں تاکہ وہ ان کے درمیان فیصلہ کر یں تو ان میں سے ایک گروہ منہ پھیر لیتاہے۔ ۴۸ ",
        "لیکن اگر (فیصلہ ان کے فائدے میں ہو اور) حق انہیں مل جائے تو بڑی عاجزی سے رسول کے پاس آ جاتے ہیں۔ ۴۹ ",
        "کیا ان کے دلوں میں بیماری ہے یا وہ شک میں مبتلا ہیں یا انہیں خوف ہے کہ اللہ اور اس کا رسول ان پر ظلم کرے گا؟ بات در اصل یہ ہے کہ وہ خود ظالم ہیں۔ ۵۰ ",
        "جب مومنین کو اللہ اور اس کے رسول کی طرف دعوت دی جاتی ہے کہ وہ ان کے درمیان فیصلہ کرے تو وہ یہی کہتے ہیں کہ ہم نے سنا اور اطاعت کی اور یہی لوگ کامیاب ہونے والے ہیں۔ ۵۱ ",
        "اور جو اللہ اور اس کے رسول کی اطاعت کریں اللہ سے ڈریں اور اس کے حکم کی مخالفت سے پرہیز کریں ایسے ہی لوگ کامیاب ہیں۔ ۵۲ ",
        "انہوں نے بڑی بڑی قسمیں کھا کر کہا کہ اگر تو انہیں حکم دے تو وہ (اپنے گھر اور مال کو) چھوڑ دیں گے (اپنی جان کا نذرانہ پیش کرنے پر آمادہ ہونگے) ان سے کہدوکہ قسمیں نہ کھاؤ، صدق و خلوص سے اطاعت کرو کیونکہ جو کچھ تم کرتے ہو اللہ اس سے باخبر ہے۔ ۵۳",
        "کہہ دو: اللہ اور اس کے رسول کی اطاعت کرو اور اگر تم نے نافرمانی کی تو رسول اپنے اعمال کا مسؤل ہے اور تم اپنے اعمال کے جواب دہ ہو۔ لیکن اگر تم نے اطاعت کی تو ہدایت پاؤ گے اور پیغمبر کے ذمہ تو صرف کھلی تبلیغ کرنا ہے۔ ۵۴ ",
        "جو لوگ ایمان لائے ہیں اور اعمال صالح انجام دیتے ہیں ان سے اللہ کا ایک وعدہ ہے کہ یقیناً انہیں زمین پر خلیفہ بنائے گا جیسے اس نے ان سے پہلے لوگوں کو خلافت بخشی تھی اور اس نے جو دین ان کے لئے پسند کیا ہے اسے مضبوط بنیادوں پر قائم کرے گا اور ان کے خوف کو امن سے بدل دے گا،اس طرح سے کہ وہ صرف میری عبادت کریں گے اور کسی چیز کو میرا شریک قرا رنہیں دیں گے اور اس کے بعد جو لوگ کافر ہو جائیں تو وہ فاسق ہیں۔ ۵۵ ",
        "اور نماز قائم کرو، زکوٰۃ ادا کرو اور(اللہ کے) رسول کی اطاعت کرو تاکہ تم پر (اس کی) رحمت ہو۔ ۵۶ ",
        "یہ گمان نہ کرو کہ کافر عذاب الٰہی سے(بچ کر) زمین میں کہیں بھاگ سکتے ہیں، ان کا ٹھکانا آگ ہے، اور وہ کیسی بری جگہ ہے۔ ۵۷ ",
        "اے ایمان والو! جو تمہارے مملوک ہیں اور تمہارے وہ بچے جو ابھی سن بلوغت تک نہیں پہنچے،انہیں تین وقت تمہارے پاس اجازت لے کر آنا چاہئے،نماز فجر سے پہلے دوپہر کے وقت جب تم اپنا(معمول کا) لباس اتار دیتے ہو اور نماز عشا کے بعد۔ یہ تین تمہارے خصوصی اوقات ہیں۔ ان تین اوقات کے علاوہ تمہارے لئے اور ان کیلئے کوئی ہرج نہیں کہ (بلا اجازت آ جائیں اور)ایک دوسرے کے گرد جمع ہوں (اور خلوص و محبت سے ایک دوسرے کی خدمت کریں )۔ اللہ اپنی آیات اسی طرح تمہارے لئے بیان کرتا ہے اور خدا علیم و حکیم ہے۔ ۵۸",
        "اور جب تمہارے بچے بالغ ہو جائیں تو انہیں اجازت لینا چاہئے جیسے ان سے بڑے اجازت لیتے رہے ہیں۔اور اللہ اپنی آیات اسی طرح تمہارے لئے بیان کرتا ہے اور خدا علیم و حکیم ہے۔ ۵۹ ",
        "اور جو عورتیں جوانی گزار بیٹھی ہوں اور اب نکاح کی امیدوار نہ ہوں،اگر وہ اپنی چادریں اتار رکھیں تو ان پر کوئی گناہ نہیں بشرطیکہ لوگوں کے سامنے خود آرائی نہ کریں۔ لیکن اگر وہ پردہ ہی کریں تو ان کیلئے بہتر ہے۔اور اللہ سننے والا اور جاننے والا ہے۔ ۶۰ ",
        "اندھے‘ لنگڑے اور بیمار شخص کیلئے کوئی حرج نہیں ہے (کہ وہ تمہارے ساتھ مل کر کھانا کھالے) اور تمہارے لئے بھی کوئی مضائقہ نہیں کہ تم اپنے گھروں سے کہ(جن میں تمہاری اولاد یا بیویاں رہتی ہیں اور جو تمہارے گھر شمار ہوتے ہیں بغیر خصوصی اجازت کے)کھانا کھا لو۔ اسی طرح تم اپنے باپ داد ایا اپنی ماؤں یا اپنے بھائیوں یا اپنی بہنوں یا اپنے چچاؤں یا اپنی پھوپھیوں یا اپنے ماموؤں یا اپنی خالاؤں کے گھر سے یا ان گھروں سے کہ جن کی چابی تمہارے پاس ہے یا اپنے دوستوں کے گھر سے کھا سکتے ہو اس میں بھی کوئی حرج نہیں کہ تم مل جل کر کھاؤ یا علیحدہ علیحدہ۔ اور جب کسی کے گھر میں جاؤ تو اپنے اوپر سلام کرو۔ اللہ کی طرف سے سلام و تحیت سلام و تحیت کہ جو مبارک پاک و پاکیزہ ہے۔اللہ تم سے اپنی آیات اس طرح سے بیان فرماتا ہے کہ شاید تم سمجھو اور غور و فکر کرو۔ ۶۱",
        "حقیقی مومن وہ ہیں کہ جو اللہ اور اس کے رسول پر ایمان لائے ہوں اور جس وقت کسی اہم کام میں اس کے ساتھ ہوں تو اس کی اجازت کے بغیر کہیں نہ جائیں (اے رسول) جو لوگ تجھ سے اجازت لیتے ہیں وہ سچ مچ اللہ اور اس کے رسول پر ایمان لائے ہیں۔ لہٰذا اس صورت میں جب وہ تجھ سے اپنے بعض کاموں کیلئے اجازت مانگیں تو ان میں سے جسے تو چاہے (اور مصلحت دیکھے)اجازت دے دے اور ان کے لئے استغفار کرکہ اللہ غفور و رحیم ہے۔ ۶۲ ",
        "اپنے درمیان رسول کے بلانے کو آپس میں ایک دوسرے کو بلانے کی طرح نہ سمجھو۔ اللہ تم میں سے ان افراد کو جانتا ہے کہ جو ایک دوسرے کی آڑ لے کر یکے بعد دیگرے بھاگ جاتے ہیں،جو لوگ اس کے فرمان کی مخالفت کرتے ہیں انہیں ڈرنا چاہئے کہ کہیں انہیں کوئی فتنہ نہ آلے یا انہیں دردناک عذاب نہ آ پہنچے۔ ۶۳ ",
        "آگاہ رہو کہ جو کچھ آسمانوں اور زمین میں ہے سب اللہ کیلئے ہے۔وہ تمہاری ہر روش کو جانتا ہے جس روز وہ اللہ کی طرف لوٹ کر جائیں گے وہ انہیں ان کے انجام کردہ افعال بتائے گا اور اللہ ہر چیز سے آگاہ ہے۔ ۶۴"
    ],
    [
        "لازوال اور بابرکت ہے وہ ذات جس نے قرآن اپنے بندے پر نازل کیا تاکہ وہ عالمین کو ڈرائے اور انہیں (عذاب الٰہی سے) ڈرائے۔ ۱ ",
        "وہ خدا ہے کہ آسمان اور زمین کی حکومت اور مالکیت اسی کی ہے اور اس نے کسی کو اپنا بیٹا نہیں بنایا اور حکومت و مالکیت میں اس کا کوئی شریک نہیں۔اس نے سب چیزوں کو پیدا کیاہے اور ہر ایک کا صحیح صحیح اندازہ لگایا ہے۔ ۲",
        "ان لوگوں نے خدا کے علاوہ دوسروں کو اپنا معبود بنا لیا، ایسے معبود جو کچھ بھی پیدا نہیں کرتے بلکہ وہ خود مخلوق ہیں،نہ تو وہ اپنے نفع و نقصان کے مالک ہیں اور نہ ہی موت و حیات اور قیامت کے دن جی اٹھنے کے(مالک ہیں )۔ ۳ ",
        "اور کافروں نے کہا یہ تو اس نے جھوٹ گھڑا ہے اور کچھ لوگوں نے اس کام پر اس کی مدد کی ہے (یہ کہہ کر) وہ ظالم اور بہت بڑے جھوٹ کے مرتکب ہوئے ہیں۔ ۴ ",
        "اور انہوں نے کہا یہ تو وہی گزشتہ لوگوں کے افسانے ہیں جنہیں اس نے قلمبند کیا ہے اور کلمات صبح و شام اسے لکھوائے جاتے ہیں۔ ۵ ",
        "کہہ دو اسے تو اس نے نازل کیا ہے جس کے پاس آسمان اور زمین کے اسرار ہیں اور خدا غفور و رحیم تھا اور ہے بھی۔ ۶ ",
        "اور انہوں نے کہا:یہ رسول کھانا کیوں کھاتا ہے اور بازاروں میں کیوں چلتا پھرتاہے۔(یہ نہ تو فرشتوں کا طریقہ کار ہے اور نہ ہی بادشاہوں کا اندا ز)کیوں اس پر کوئی فرشتہ نازل نہیں ہوا کہ اس کے ساتھ مل کر وہ لوگوں کو ڈرائے (اور اسکی دعوت کی صداقت پر گواہی دے) ۷ ",
        "یا آسمان سے اسکی طرف کوئی خزانہ بھیجا جائے یا اس کا کوئی باغ ہو(جس کے پھلوں ) کو کھائے اور(زندگی گزارے)اور ظالموں نے کہا: تم تو ایک دیوانے شخص کی پیروی کرتے ہو۔ ۸ ",
        "ذرا دیکھ! انہوں نے تیرے لئے کیسی کیسی مثالیں بیان کی ہیں اور اس قدر گمراہ ہو چکے ہیں کہ اب وہ راستہ تلاش کرنے کی قدرت بھی نہیں رکھتے۔ ۹ ",
        "بابرکت اور باعظمت ہے وہ ذات کہ اگر وہ چاہے تو اس سے بھی بہتر عطا کر سکتا ہے ایسے ایسے باغات جن کے نیچے نہریں بہہ رہی ہوں اور اگر وہ چاہے تو تیرے لئے عظیم الشان محلات بنا دے(یہ تو سب بہانے ہیں )۔ ۱۰ ",
        "بلکہ انہوں نے قیامت کو جھٹلایا ہے اورہم نے قیا مت کو جھٹلانے والے لوگوں کے لئے جلانے والی آگ مہیا کر رکھی ہے۔ ۱۱",
        "جب یہ آگ انہیں دور سے دیکھے گی تو وہ اس کی وحشت ناک آواز کو سنیں گے جس میں جوش و خروش شامل ہو گا۔ ۱۲ ",
        "جب وہ طوق و زنجیر میں جکڑے ہوئے جہنم کی تنگ جگہ میں ڈالے جائیں گے تو واویلا کریں گے۔ ۱۳ ",
        "آج ایک مرتبہ واویلانہ کرو بلکہ کئی مرتبہ واویلا کرو۔ ۱۴ ",
        "(اے پیغمبر) کہہ دیجئے کہ آیا یہ بہتر ہے یا بہشت جاودانی جس کا پرہیز گاروں کے ساتھ وعدہ کیا گیا ہے؟ ایسی بہشت جو ان کے اعمال کی جزا اور ان کی رہائش گاہ ہے۔ ۱۵ ",
        "وہ جو کچھ بھی چاہیں گے ان کیلئے وہاں موجود ہے اور اس میں وہ ہمیشہ کیلئے رہیں گے یہ ایک مسلم اور حتمی وعدہ ہے جو تمہارے پروردگار نے اپنے ذمہ لے رکھا ہے۔ ۱۶ ",
        "اس دن کا سوچو جب اللہ ان سب کو اور ان معبودوں کو، جن کی یہ خدا کے علاوہ پر ستش کرتے ہیں،ا کٹھا کرے گا اور ان سے کہے گا کیا تم نے میرے ان بندوں کو گمراہ کیا ہے یا وہ خود گمراہ ہوئے ہیں ؟ ۱۷ ",
        "تو وہ (جواب میں ) کہیں گے: توپاک و منزہ ہے ہمارے لئے یہ مناسب نہیں تھا کہ ہم تیرے علاوہ اور لوگوں کو اپنا ولی بناتے،لیکن تو نے انہیں اور ان کے آباؤ اجداد کو نعمتوں سے نوازا، یہاں تک کہ انہوں نے (شکر نعمت کی بجائے)تیرے ذکر کو فراموش کر دیا اور اسی وجہ سے ہلاک ہو گئے۔ ۱۸ ",
        "(خداوند عالم ان سے فرمائیگا دیکھو)جو کچھ تم کہہ رہے ہو یہ تمہاری تکذیب کر چکے ہیں۔اب نہ تو تم عذاب خدا کو بر طرف کر سکتے ہو اور نہ ہی کسی سے مدد طلب کر سکتے ہو اور تم میں سے جو شخص بھی ظلم کرے گا ہم اسے سخت عذاب کا مزہ چکھائیں گے۔ ۱۹ ",
        "ہم نے تجھ سے پہلے رسولوں کو نہیں بھیجا مگر یہ کہ وہ بھی کھانا کھاتے اور بازار میں چلتے پھرتے تھے۔ اور تم میں سے بعض کو دوسرے بعض لوگوں کیلئے آزمائش کا ذریعہ قرار دیا ہے کہ آیا صبر کرتے ہو؟اور امتحان سے عہدہ برآ ہوتے ہو؟ اور تیرا پروردگار بصیر اور دیکھنے والا ہے۔ ۲۰",
        "اور وہ لوگ جو ہماری ملاقات کی امید نہیں رکھتے کہتے ہیں ہم پر فرشتے کیوں نازل نہیں ہوتے یا ہم اپنے رب کو اپنی آنکھوں سے کیوں نہیں دیکھتے؟ انہوں نے اپنے بارے میں تکبر کیا اور بہت بڑی سر کشی کے مرتکب ہوئے۔ ۲۱ ",
        "جس دن فرشتوں کو دیکھیں گے وہ دن مجرمین کے لیے خوشخبری کا نہیں ہو گا(بلکہ ان کی سزا کا دن ہو گا) اور وہ کہیں گے ہمیں امان دو، ہمیں معاف کر دو۔ ۲۲ ",
        "اور ہم ان کے ان اعمال کی طرف آگے بڑھیں گے جو وہ انجام دے چکے ہیں اور ان اعمال کو غبار کے ذروں کی مانند بکھیر دیں گے۔ ۲۳ ",
        "اس دن بہشیتوں کا ٹھکانا سب سے بہتر اور ان کی رہائش گاہ سب سے عمدہ ہو گی۔ ۲۴ ",
        "اس دن کے متعلق سوچو جب آسمان بادلوں سمیت پھٹ جائے گا اور فرشتے پے درپے نازل ہوں گے۔ ۲۵ ",
        "اس دن حکومت صرف خداوند رحمان کی ہو گی اور وہ دن کافروں کے لئے بہت سخت ہو گا۔ ۲۶ ",
        "اس دن کو یاد کیجئے جب سخت حسرت کے باعث ظالم اپنے ہاتھ دانتوں سے کاٹے گا اور کہے گا: اے کاش! میں نے رسول کے ساتھ ہی راستہ اختیار کیا ہوتا۔ ۲۷ ",
        "افسوس کہ میں نے فلاں (گمراہ شخص) کو اپنا دوست نہ بنایا ہوتا۔ ۲۸ ",
        "اس نے مجھے یاد حق سے بھٹکا دیا جبکہ میرے پاس آگاہی پہنچ چکی تھی، اور شیطان تو ہمیشہ سے انسان کو چھوڑ دینے والا ہے۔ ۲۹ ",
        "اور رسول نے عرض کیا:خداوندا! میری اس قوم نے قرآن کو چھوڑ دیا اور اس سے دوری اختیار کر لی ہے۔ ۳۰ ",
        "اور اسی طرح ہم نے ہر نبی کیلئے مجرم لوگوں میں سے دشمن بنا دیئے۔لیکن اسی قدر کافی ہے کہ خدا تیرا ہادی اور مددگار ہے۔ ۳۱ ",
        "اور کافروں نے کہا کہ آخر قرآن اس پر ایک ہی مرتبہ کیوں نازل نہیں ہوتا؟ اور یہ صرف اس بناء پر ہے کہ ہم تمہارا دل محکم اور استوار رکھیں اور ہم نے اسے تم پر تدریجا ًپڑھا ہے۔ ۳۲",
        "وہ تیرے لئے کوئی مثل نہیں لاتے مگر یہ کہ ہم تیرے لئے حق اور بہتر تفسیر لے آتے ہیں۔ ۳۳ ",
        "جو لوگ منہ کے بل جہنم کی طرف محشور کیے جائیں گے ان کا بدترین ٹھکانا اور وہ خود گمراہ ترین لوگ، ہوں گے۔ ۳۴ ",
        "ہم نے موسیٰ کو آسمانی کتاب عطا فرمائی اور ان کے بھائی ہارون کو مدد کیلئے ان کے ہمرا ہ کر دیا۔ ۳۵ ",
        "اور ہم نے کہا کہ اس قوم کی طرف جائیے جس نے ہماری آیات کی تکذیب کی ہے، ہم نے اس کی ایسی سر کوبی کی کہ وہ نیست و نابود ہو گئی۔ ۳۶ ",
        "اور(اسی طرح جب) قوم نوح نے پیغمبروں کو جھٹلایا توہم نے اسے(بھی) غرق کر دیا اور اسے دوسرے لوگوں کیلئے درس عبرت بنادیا۔ اور ہم نے ظالموں کیلئے دردناک عذاب تیار کر رکھا ہے۔ ۳۷ ",
        "(اسی طرح)قوم عاد و ثمود اصحاب الرس (جو درخت صنوبر کی پرستش کیا کرتے تھے)اور بہت سی دوسری قوموں کو جوان میں موجود تھیں ہم نے ہلاک کر دیا۔ ۳۸ ",
        "اور ان میں سے ہر ایک کیلئے ہم نے مثالیں بیان کیں۔ان میں سے ہر ایک کو ہم نے تباہ و برباد کرکے رکھ دیا۔ ۳۹ ",
        "وہ (قوم لوط کے) اس شہر کے پاس سے گزرے جس پر بہت بری بارش ہوئی (آسمان سے پتھر برسے) کیا انہوں نے اسے دیکھانہیں ؟(ضروری دیکھا) لیکن وہ قیامت پر ایمان نہیں رکھتے تھے۔ ۴۰ ",
        "جب بھی وہ آپ کو دیکھتے ہیں تومذاق اڑانا شروع کر دیتے ہیں (اور کہتے ہیں ) کیایہی وہ شخص ہے جسے خدا نے رسول بنا کر بھیجا ہے؟ ۴۱ ",
        "اگر ہم اپنے خداؤں کی پرستش پر قائم نہ رہیں تو اس بات کا خدشہ ہے کہ وہ ہمیں گمراہ کر ڈالے۔ لیکن جب وہ عذاب الٰہی کو دیکھیں گے تو پتہ چل جائے گا کہ کون گمراہ تھا۔ ۴۲ ",
        "کیا تو نے اس شخص کو دیکھا ہے جس نے اپنی نفسانی خواہشات کو اپنا معبود بنا لیا ہے؟ تو کیا تو اس کو ہدایت کر سکتا ہے یا اس کا دفاع کر سکتا ہے؟ ۴۳",
        "کیا تو سمجھتا ہے کہ ان میں سے اکثر سنتے یا سمجھتے ہیں ؟ وہ تو صرف چوپایوں کی مانند بلکہ ان سے بھی گمراہ تر ہیں۔ ۴۴ ",
        "کیا تو نے نہیں دیکھا کہ تیرے پروردگار نے کس طرح سائے کو پھیلایا ہے؟ اگروہ چاہتا تو اسے روکے رکھتا(ہمیشہ سایہ ہی سایہ ہوتا)۔ پھر ہم نے سورج کو اس پر دلیل بنایا۔ ۴۵ ",
        "پھر ہم اسے آہستہ آہستہ سمیٹ لیتے ہیں۔ ۴۶ ",
        "اور خدا تو وہ ہے جس نے رات کو تمہارے لئے لباس بنایا ہے اورنیند کو آرام کا زریعہ اور دن کو تمہاری حرکت اور زندگی کا سبب قرار دیا ہے۔ ۴۷ ",
        "اور وہ وہی ہے جس نے ہواؤں کو رحمت سے پہلے خوشخبری دینے والا بنا کر بھیجا۔اور ہم نے آسمان سے پاک کرنے والا پانی نازل فرمایا ۴۸ ",
        "تاکہ ہم اس کے ذریعہ سے مردہ زمینوں کو زندہ کریں اور اپنی مخلوق میں سے بہت سے چوپایوں اور انسانوں کو اس سے سیراب کریں۔ ۴۹ ",
        "اورہم نے ان آیات کو طرح طرح سے ان کے درمیان بیان کیا ہے تاکہ وہ نصیحت حاصل کریں لیکن اکثر لوگوں نے انکار اور کفر کے علاوہ کوئی کام ہی نہیں کیا۔ ۵۰ ",
        "اگر ہم چاہتے تو ہر شہر اور بستی میں ایک پیغمبر بھیج دیتے۔ ۵۱ ",
        "بنا بریں تو کافروں کی اطاعت نہ کر اور قرآن کے ذریعے ان کے ساتھ بڑا جہاد کر۔ ۵۲ ",
        "وہ (اللہ تعا لیٰ) تو وہ ہے جس نے دو سمندروں کو ایک دوسرے کیساتھ ملادیا ہے۔ ان میں سے ایک خوشگوار اور میٹھا ہے اور دوسرا شور اور کڑوا ہے اور ان دونوں کے درمیان ایک آڑ بنائی ہے تاکہ وہ آپس میں مل نہ جائیں۔ (گویا وہ ایک دوسرے سے کہہ رہے ہیں ) دور رہو اور نزدیک نہ آؤ ۵۳ ",
        "وہ تو وہ ہے جس نے پانی سے انسان کو خلق فرمایا اور اس کو نسبت اور سبب قرار دیا۔ اور تیرا پروردگار تو ہمیشہ قادر ہے۔ ۵۴ ",
        "وہ لوگ خدا کے بجائے ایسی چیزوں کی پرستش کرتے ہیں جو نہ تو انہیں نفع پہنچا سکتی ہیں اور نہ ہی نقصان۔ اور کافر لوگ خدا کے مقابلے میں (کفر کی راہ میں ) ایک دوسرے کے مدد گار ہیں۔ ۵۵",
        "ہم نے تو تجھے صرف خوشخبری دینے اور ڈرانیوالا بنا کر بھیجا ہے۔ ۵۶ ",
        "(ان سے) کہدے میں اس(دین کی تبلیغ) کے عوض تم سے کسی اجرت کا مطالبہ نہیں کرتا۔ میری اجرت توصرف یہی ہے کہ جو لوگ چاہیں اپنے پروردگار کا راستہ اختیار کر لیں۔ ۵۷ ",
        "اس خدا پر بھروسہ رکھ کہ جو کبھی نہیں مریگا اور اس کی تسبیح اور حمد بجا لا اور یہ کافی ہے کہ وہ اپنے بندوں کے گناہوں سے آگاہ ہے۔ ۵۸ ",
        "وہ خدا تو وہ ہے جس نے آسمانوں اور زمین کو چھ دنوں (چھ مرحلوں ) میں پیدا کیا اور پھر عرش قدرت پر جلوہ فرما ہوا (اور کائنات کا نظام چلانے لگا)۔ وہ خدائے رحمان ہے۔ اسی سے طلب کرو کیونکہ وہی ہر چیز سے آگاہ ہے۔ ۵۹ ",
        "اور جب انہیں کہا جاتا ہے کہ خداوند رحمن کیلئے سجدہ کرو تو وہ کہتے ہیں کہ رحمان کیا چیز ہے؟ کیا ہم اس چیز کو سجدہ کریں جس کا تو ہمیں حکم دیتا ہے؟اور پھر ان کی نفرت میں اضافہ ہو جاتا ہے۔ ۶۰ ",
        "بابرکت ہے وہ زات جس نے آسمانوں میں برج بنائے ہیں اور ان کے درمیان روشن چراغ اور ضیاء پاش چاند بنایا ہے۔ ۶۱ ",
        "اور وہ وہی ذات ہے جس نے رات اور دن کو ایک دوسرے کا جانشین قرار دیا ہے۔(یہ عجائبات قدرت) ان لوگوں کیلئے ہیں جو خدا کو یاد کرنا چاہتے ہیں یا اس کا شکر ادا کرنا چاہتے ہیں۔ ۶۲ ",
        "خداوند رحمان کے خاص بندے وہ ہیں جو آرام سے اور بغیر تکبر کے زمین پر چلتے ہیں اور جب جاہل لوگ انہیں مخاطب کرتے ہیں تو وہ انہیں سلام کہتے ہیں۔ ۶۳ ",
        "وہ وہ لوگ ہیں جورات کے وقت اپنے پروردگار کے حضورسجدہ اور قیام کرتے ہیں۔ ۶۴ ",
        "وہ ایسے لوگ ہیں جو کہتے ہیں : اے ہمارے پروردگار! ہم سے عذاب جہنم کو دور فرما، کیونکہ اس کا عذاب سخت اور دائمی ہے، ۶۵ ",
        "وہ برا ٹھکانا اور بری قیام گاہ ہے۔ ۶۶ ",
        "(خدا کے خاص بندے)وہ ہیں کہ جب خرچ کرتے ہیں تو نہ تو اسراف کرتے ہیں اور نہ ہی تنگدلی بلکہ ان دونوں کے درمیان حد اعتدال پر قائم رہتے ہیں۔ ۶۷",
        "وہ ایسے لوگ ہیں جو خدا کے ساتھ کسی دوسرے معبود کو نہیں پکارتے اور جس کا خون اللہ نے حرام کر دیا ہے اس انسان کو ناحق قتل نہیں کرتے اور زنا نہیں کرتے اور جو شخص ایسا کرے گا وہ اس کی سزا بھی دیکھ لے گا۔ ۶۸ ",
        "ایسے شخص کا عذاب قیامت میں دگنا ہو گا اور اس میں ذلت و خواری کے ساتھ ہمیشہ رہے گا۔ ۶۹ ",
        "لیکن جو شخص توبہ کرے اور ایمان لے آئے اور عمل صالح انجام دے تو خداوند عالم ایسے لوگوں کے گناہوں کو نیکیوں میں بدل دے گا اور خداوندعالم تو بخشنے والا،اور مہربان ہے۔ ۷۰ ",
        "اور جو شخص توبہ کرے اور نیک عمل بجا لائے تو اس کی بازگشت خدا کی طرف ہو گی (اور وہ اپنی جزا اسی سے پائے گا)۔ ۷۱ ",
        "وہ ایسے لوگ ہیں جو جھوٹی گواہی نہیں دیتے اور(باطل کی محفلوں میں شرکت نہیں کرتے)اور جب لغو اور بے ہودہ باتوں سے ان کا گزر ہوتا ہے تو وہ بڑے وقار سے وہاں سے گزر جاتے ہیں۔ ۷۲ ",
        "وہ ایسے لوگ ہیں کہ جب پروردگار کی آیات سنتے ہیں تو بہرے اور اندھے بن کر ان پر گر نہیں پڑتے۔ ۷۳ ",
        "وہ ایسے لوگ ہیں جو کہتے ہیں پروردگارا! ہماری بیویوں اور اولاد کو ہماری آنکھوں کی ٹھنڈک بنا اور ہمیں متقی اور پرہیز گار لوگوں کا پیشوا بنا۔ ۷۴ ",
        "یہی وہ لوگ ہیں جنہیں صبر و شکیبائی کے بدلے بہشت بریں کے بلند درجات عطا ہوں گے اور انہیں وہاں پر تحیہ وسلام پیش کیا جائے گا۔ ۷۵ ",
        "وہ بہشت میں ہمیشہ رہیں گے۔ کیا خوب ٹھکانا اور کیسی عالی شان اقامت گاہ ہے۔ ۷۶ ",
        "کہہ دو اگر تمہاری دعا نہ ہوتی تو میرا پروردگار تمہیں کوئی اہمیت نہ دیتا تم نے (خدا اور انبیاء کی) تکذیب کی اور یہ (تکذیب)تمہارا دامن پکڑے گی اور تمہیں ہرگز نہ چھوڑے گی۔ ۷۷"
    ],
    [
        "طسم ۱ ",
        "یہ کتاب مبین کی آیتیں ہیں ۲ ",
        "شاید اس غم میں تو اپنے آپ کو مار ڈالے گا کہ وہ ایمان نہیں لاتے۔ ۳ ",
        "اگر ہم چاہیں تو ان پر آسمان سے آیت نازل کر دیں جس کے سامنے ان کی گردنیں جھک جائیں۔ ۴ ",
        "جو بھی نیا ذکر ان کے پاس ان کے رب کی طرف سے آتا ہے وہ اس سے منہ پھیر لیتے ہیں۔ ۵ ",
        "انہوں نے جھٹلایا لیکن بہت جلد اس چیز کی خبر بھی انہیں مل جائے گی جس کا وہ مذاق اڑاتے رہے ہیں۔ ۶ ",
        "کیا انہوں نے زمین کی طرف نہیں دیکھا کہ ہم نے کتنی کثیر مقدار میں اس میں مختلف قسم کی نباتات پیدا کی ہیں۔ ۷ ",
        "اس بات میں (خدا کے وجود پر) روشن نشانی ہے لیکن ان میں سے اکثر لوگ ہرگز مومن نہیں۔ ۸ ",
        "بیشک تمہارا پروردگار عزیز و رحیم ہے۔ ۹ ",
        "اس وقت کو یاد کر جب تیرے پروردگار نے موسیٰ کو ندا دی کہ اس ظالم قوم کے پاس جا، ۱۰ ",
        "قوم فرعون (کے پاس)۔کیا وہ(خدا کے فرمان کی مخالفت سے) پرہیز نہیں کرتے؟ ۱۱ ",
        "(موسیٰ نے) عرض کی پروردگارا! مجھے اس بات کا خوف ہے کہ وہ مجھے جھٹلائیں گے۔ ۱۲ ",
        "اور میرا سینہ تنگ ہو جاتا ہے اور میری زبان کافی حد تک گویا بھی نہیں۔ پس(میرے بھائی) ہارون کو بھی رسالت عطا فرما۔ ۱۳ ",
        "اور ان لوگوں کی طرف سے مجھ پر جرم کا الزام ہے۔ مجھے خوف ہے کہ وہ مجھے قتل کر ڈالیں گے۔ ۱۴ ",
        "(خدا نے)فرمایا کہ ایسا نہیں ہے تم دونوں (ان کی ہدایت کیلئے) ہماری آیات لے کر جاؤ۔ ہم تمہارے ساتھ ہیں اور (تمہاری باتوں کو) سن رہے ہیں۔ ۱۵ ",
        "پس تم فرعون کے پاس جاؤ اور کہو کہ ہم رب العالمین کے رسول ہیں، ۱۶ ",
        "بنی اسرائیل کو ہمارے ساتھ بھیج دے۔ ۱۷ ",
        "(فرعون نے) کہا: کیا ہم نے تجھے بچپن میں اپنے درمیان نہیں پا لا اور کیا تو اپنی عمر کے کئی سال ہم میں نہیں رہا؟ ۱۸ ",
        "اور تو نے (آخر کار جو کام تجھے انجام نہیں دینا چاہئے تھا اسے)انجام دیا ہے اور تو کافروں میں سے تھا۔ ۱۹",
        "(موسیٰ نے) کہا: میں نے وہ کام انجام دیا جب کہ میں بے خبر لوگوں میں سے تھا۔ ۲۰ ",
        "پھر جب مجھے تم لوگوں سے خوف ہوا تو تم سے بھاگ نکلا اور میرے پروردگار نے مجھے علم و دانش عطا فرمائی اور مجھے رسولوں میں سے قرار دیا۔ ۲۱ ",
        "کیا یہ احسان ہے جو تو مجھے جتلا رہا ہے کہ بنی اسرائیل کو تو نے اپنا غلام بنا رکھا ہے؟ ۲۲ ",
        "فرعون نے کہا:یہ رب العالمین کیا چیز ہے؟ ۲۳ ",
        "(موسیٰ نے) کہا:وہ آسمان‘ زمین اور جو کچھ ان کے درمیان ہے سب کا پروردگار ہے اگر تم صاحبان یقین ہو۔ ۲۴ ",
        "(فرعون نے) اپنے اطراف والوں سے کہا: کیا سن نہیں رہے ہو(کہ یہ شخص کیا کہہ رہا ہے)؟ ۲۵ ",
        "(موسیٰ نے) کہا: وہ تمہارا اور تمہارے آباؤ اجداد کا رب ہے۔ ۲۶ ",
        "(فرعون)بولا: تمہاری طرف بھیجا جانے والا یہ رسول تو پاگل ہے۔ ۲۷ ",
        "(موسیٰ نے) کہا: وہ مشرق و مغرب اور جو کچھ ان دونوں کے درمیان ہے سب رب کاہے اگر تم عقل و خرد سے کام لو۔ ۲۸ ",
        "(فرعون نے غصے میں آ کر) کہا: اگر تو نے میرے علاوہ کسی کو معبود بنایا تو میں تجھے قیدیوں میں شامل کر دوں گا۔ ۲۹ ",
        "(موسیٰ نے) کہا: اگر میں تمہارے پاس اپنی رسالت کی واضح نشانی لے آؤں تو کیا پھربھی؟ ۳۰ ",
        "(فرعون نے)کہا: اگر سچ کہتے ہو تو(وہ نشانی) لے آؤ۔ ۳۱ ",
        "اسی اثنا میں ٰموسیٰ نے اپنا عصا پھینک دیا تو وہ بہت بڑا اور واضح سانپ بن گیا۔ ۳۲ ",
        "پھر اپنے ہاتھ کو آستین میں لے گئے اور باہر نکالا تو وہ دیکھنے والوں کیلئے سفید اور چمکدار تھا۔ ۳۳ ",
        "(فرعون نے) اپنے اطرافیوں سے کہا: یہ تو ماہر اور سمجھ دار جادوگر ہے۔ ۳۴ ",
        "یہ چاہتا ہے کہ اپنے جادو کے ذریعے تمہیں تمہاری سرزمین سے نکال دے۔ (اس بارے میں ) تمہارا کیا حکم ہے؟ ۳۵ ",
        "انہوں نے کہا کہ اسے اور اس کے بھائی کو مہلت دے اور تمام شہروں کی طرف ہر کارے بھیج دے۔ ۳۶ ",
        "کہ وہ ہر ماہر جادوگر کو تیرے پاس لے آئیں۔ ۳۷ ",
        "آخر کار ایک دن مقررہ وقت پر جادوگر اکٹھے ہو گئے۔ ۳۸ ",
        "اور لوگوں سے کہا گیا،کیا تم بھی (اس میدان میں ) جمع ہو گے۔ ۳۹",
        "کہ اگر جادوگر کامیاب ہو جائیں تو ہم ان کی پیروی کریں ؟ ۴۰ ",
        "جب تمام جادوگر آ گئے تو انہوں نے فرعون سے کہا: اگر ہم کامیاب ہو گئے تو کیا ہمارے لئے کوئی خاص اجر(وانعام) بھی ہو گا؟۔ ۴۱ ",
        "اس نے کہا:ہاں ! اور تم اس صورت میں ہمارے مقربین میں سے قرار پاؤگے۔ ۴۲ ",
        "موسیٰ نے ان(جادوگروں ) سے کہا:تم جو کچھ پھینکنا چاہتے ہو پھینکو۔ ۴۳ ",
        "انہوں (جادوگروں ) نے اپنی رسیاں اور لاٹھیاں زمین پر پھینکیں اور کہا:فرعون کی عزت کی قسم! ہم کامیاب ہیں۔ ۴۴ ",
        "پھر موسیٰ نے اپنا عصا پھینکا تو اس نے اچانک ان کے جھوٹے کرشموں کو نگلنا شروع کر دیا۔ ۴۵ ",
        "پس سب کے سب جادوگر فوراً سجدے میں گر پڑے، ۴۶ ",
        "اورکہنے لگے ہم عالمین کے رب پر ایمان لے آئے، ۴۷ ",
        "جو موسیٰ اور ہارون کا پروردگار ہے۔ ۴۸ ",
        "(فرعون نے)کہا:میری اجازت کے بغیر ہی تم اس پر ایمان لے آئے ہو؟ یقیناً وہ تمہارا بڑا اور استاد ہے جس نے تمہیں جادو کی تعلیم دی ہے۔ لیکن بہت جلد جان لو گے کہ میں تمہارے ہاتھوں اور پاؤں کو مختلف سمت میں کاٹ دوں گا اور تم سب کو سولی پر لٹکاؤں گا۔ ۴۹ ",
        "سب نے کہا: کوئی بڑی بات نہیں (تم جو کچھ کر سکتے ہو کرو)ہم تو اپنے رب کی طرف لوٹ جائیں گے۔ ۵۰ ",
        "ہمیں امید ہے کہ ہمارا پروردگار ہماری خطاؤں کومعاف کر دیگا کیونکہ ہم سب سے پہلے ایمان لانے والے ہیں۔ ۵۱ ",
        "ہم نے موسیٰ کی طرف وحی بھیجی کہ میرے بندوں کو راتوں رات مصر سے لیجاؤ کیونکہ وہ(فرعونی) تمہارا پیچھا کرنے والے ہیں۔ ۵۲ ",
        "فرعون نے شہروں میں کارندے بھیج دیئے کہ فوج جمع کریں۔ ۵۳ ",
        "(اور اس نے) کہا: یہ تھوڑے سے لوگ ہیں۔ ۵۴ ",
        "اور انہوں نے ہمیں غصہ دلایا ہے۔ ۵۵ ",
        "اور ہم سب آمادہ پیکار ہیں۔ ۵۶ ",
        "لیکن ہم نے(فرعون اور فرعون والوں، غرض) ان سب کو باغوں اور چشموں سے باہر نکالدیا۔ ۵۷ ",
        "اور خزانوں اور عالیشان محلوں سے(بھی)۔ ۵۸ ",
        "جی ہاں ! ہم نے ایسا ہی کیا اور بنی اسرائیل کو ان کا وارث بنا دیا۔ ۵۹ ",
        "وہ(فرعون والے)ان کے تعاقب میں چل پڑے اور طلوع آفتاب کے وقت انہیں جا لیا۔ ۶۰",
        "جب دونوں گروہوں نے ایک دوسرے کو دیکھا تو موسیٰ کے ساتھی کہنے لگے کہ ہم تو فرعونیوں کے چنگل میں پھنس گئے۔ ۶۱ ",
        "(موسیٰ نے) کہا: ایسی کوئی بات نہیں بیشک میرا رب میرے ساتھ ہے جو جلد ہی میری راہنمائی کرے گا۔ ۶۲ ",
        "اس کے بعد ہم نے موسیٰ کی طرف وحی کی کہ تم اپنی عصا دریا پر مارو‘ دریا پھٹ گیا اور اس کا ہر ایک حصہ ایک عظیم پہاڑ کی مانند تھا۔ ۶۳ ",
        "اور وہاں ہم نے دوسرے لوگوں کو بھی دریا کے نزدیک کر دیا۔ ۶۴ ",
        "ہم نے موسیٰ اور جو لوگ ان کے ساتھ تھے (سب کو) نجات بخشی۔ ۶۵ ",
        "پھر دوسروں کو ہم نے غرق کر دیا۔ ۶۶ ",
        "اس واقعہ میں (حق طلب افراد کیلئے) واضح نشانی ہے،لیکن ان میں سے اکثر ایمان نہیں لاتے۔ ۶۷ ",
        "اور تیرا پروردگار عزیز اور رحیم ہے۔ ۶۸ ",
        "اور ان کے سامنے ابراہیم کی خبر پڑھو۔ ۶۹ ",
        "جبکہ انہوں نے اپنے (منہ بولے) باپ اور اپنی قوم سے کہا:تم کس چیز کی پرستش کرتے ہو؟ ۷۰ ",
        "انہوں نے کہا کہ ہم: بتوں کی پوجا کرتے ہیں اور سارا سارا دن انہی کی پوجا میں لگے رہتے ہیں۔ ۷۱ ",
        "ابراہیم نے کہا:جب تم ان کو پکارتے ہو تو کیا وہ تمہاری آواز بھی سنتے ہیں ؟ ۷۲ ",
        "یا تمہیں کوئی نفع یا نقصان بھی پہنچا سکتے ہیں ؟ ۷۳ ",
        "انہوں نے کہا: ہم نے تو اپنے آباؤ اجداد کو ایسے ہی کرتا ہوا پایا ہے۔ ۷۴ ",
        "ابراہیم بولے: کیا تم نے ان (چیزوں )کا مشاہدہ (بھی)کیا ہے جس کی تم عبادت کرتے ہو۔ ۷۵ ",
        "تم اور تمہارے گزشتہ آباؤ اجداد؟ ۷۶ ",
        "وہ سب میرے دشمن ہیں سوائے عالمین کے پروردگار کے۔ ۷۷ ",
        "جس (خدا)نے مجھے پیدا کیا ہے وہی میری ہدایت فرماتا ہے۔ ۷۸ ",
        "وہی تو ہے جو مجھے کھلاتا بھی ہے اور پلاتا بھی۔ ۷۹ ",
        "اور جب میں بیمار ہوتا ہوں تو مجھے شفاء بھی دیتا ہے، ۸۰ ",
        "جو مجھے مارے گا بھی اور پھر زندہ بھی کرے گا۔ ۸۱ ",
        "اسی کے بارے میں مجھے امید ہے کہ قیامت کے دن میرے گناہ بھی معاف کر دے گا۔ ۸۲ ",
        "پروردگارا! مجھے علم و دانش عطا فرما اور مجھے صالحین سے ملحق کر دے۔ ۸۳",
        "اور میرے لئے آنے والی امتوں میں سچی زبان(اور ذکر خیر)قرار دے۔ ۸۴ ",
        "اور مجھے نعمتوں سے بھر پور بہشت کے وارثوں سے بنا دے۔ ۸۵ ",
        "اور میرے باپ (کی مانند چچا) کو بخش دے کیونکہ وہ گمراہوں میں سے ہے۔ ۸۶ ",
        "اور جس دن لوگ دوبارہ اٹھائے جائیں گے (اس دن) مجھے شرمندہ اور رسوانہ کر۔ ۸۷ ",
        "جس دن مال اور اولاد کوئی فائدہ نہیں پہنچائیں گے۔ ۸۸ ",
        "مگر جو شخص قلب سلیم کے ساتھ اللہ کی بارگاہ میں پیش ہو۔ ۸۹ ",
        "(اس دن) بہشت پرہیز گاروں کے نزدیک کر دیجائے گی ۹۰ ",
        "اور جہنم گمراہ لوگوں کیلئے ظاہر ہو جائے گی ۹۱ ",
        "اور ان سے کہا جائے گا کہاں ہیں وہ معبود جن کی پرستش کیا کرتے تھے۔ ۹۲ ",
        "خدا کے علاوہ (دوسرے) معبود؟کیا وہ تمہاری مدد کریں گے یا کوئی ان کی مدد کو آئے گا؟ ۹۳ ",
        "پس اس وقت تمام معبود (گمراہ) عابدوں کے ساتھ جہنم میں جھونک دیئے جائیں گے۔ ۹۴ ",
        "اور اسی طرح ابلیس کے سارے کے سارے لشکربھی۔ ۹۵ ",
        "وہ وہاں پر جھگڑے پر کمر بستہ ہو کر کہیں گے: ۹۶ ",
        "خدا کی! قسم ہم تو واضح گمراہی میں تھے۔ ۹۷ ",
        "کیونکہ تمہیں عالمین کے رب کے برابر سمجھتے تھے۔ ۹۸ ",
        "لیکن ہمیں تو سوائے مجرمین کے کسی اور نے گمراہ نہیں کیا۔ ۹۹ ",
        "(افسوس کہ آج) ہماری شفاعت کرنے والے موجود نہیں۔ ۱۰۰ ",
        "اور نہ ہی کوئی گر مجوش اورمحبت بھرا دوست ہے۔ ۱۰۱ ",
        "اگر ہم دوبارہ دنیا کی طرف پلٹ جائیں تو مومنین میں سے ہو جائیں گے۔ ۱۰۲ ",
        "اس ماجرے میں (عبرت اور) نشانی ہے، لیکن ان میں سے اکثرمومن نہیں تھے۔ ۱۰۳ ",
        "اور تمہارا پروردگار عزیز اور رحیم ہے۔ ۱۰۴ ",
        "نوح کی قوم نے رسولوں کو جھٹلایا۔ ۱۰۵ ",
        "جب ان کے بھائی نوح نے انہیں کہا: کیا تم تقویٰ اختیار نہیں کرتے؟ ۱۰۶ ",
        "میں تمہارے لئے رسول امین ہوں ۱۰۷ ",
        "توخدا کا تقویٰ اختیار کرواور میری اطاعت کرو۔ ۱۰۸ ",
        "اس تبلیغ رسالت کے بدلہ میں ‘ میں تم سے کسی قسم کا اجر(اور معاوضہ) نہیں مانگتا۔ میرااجر تو میرے پروردگار ہی کے پاس ہے۔ ۱۰۹ ",
        "پس خدا کا تقویٰ اختیار کرو اور میری اطاعت کرو۔ ۱۱۰ ",
        "انہوں نے کہا: کیا ہم تجھ پر ایمان لے آئیں جبکہ پست لوگ تیری پیروی کر چکے ہیں ؟ ۱۱۱",
        "(نوح نے) کہا: مجھے کیا معلوم ان کے عمل کیسے ہیں ؟ ۱۱۲ ",
        "ان کا حساب و کتاب تو میرے پروردگار کے ذمہ ہے، اگر تم سمجھ دار ہو۔ ۱۱۳ ",
        "میں کبھی بھی مومنین کو نہیں دھتکاروں گا۔ ۱۱۴ ",
        "میں تو صرف واضح طور پر ڈرانے والا ہوں۔ ۱۱۵ ",
        "انہوں نے کہا: اے نوح! اگر تم باز نہ آئے تو سنگسار کیے جاؤ گے۔ ۱۱۶ ",
        "(نوح نے) کہا: پروردگارا! میری قوم نے میری تکذیب کی ہے۔ ۱۱۷ ",
        "اب میرے اور ان کے درمیان جدائی ڈال دے (اور فیصلہ فرما دے) اور مجھے اور جو مومنین میرے ساتھ ہیں ان کو نجات عطا فرما۔ ۱۱۸ ",
        "ہم نے نوح اور جو (لوگ اور جانور کشتی میں ) ان کے ساتھ تھے،سب کو نجات دی۔ ۱۱۹ ",
        "پھر باقی سب کو غرق کر دیا۔ ۱۲۰ ",
        "اس واقعے میں (سب کیلئے) واضح نشانی ہے۔ لیکن ان میں سے اکثر ایمان نہیں لاتے۔ ۱۲۱ ",
        "اور تمہارا پروردگار عزیز و رحیم ہے۔ ۱۲۲ ",
        "قوم عاد نے(خدا کے) رسولوں کو جھٹلایا۔ ۱۲۳ ",
        "جبکہ ان کے بھائی ہود نے کہا: کیا تم تقویٰ اختیار نہیں کرتے؟ ۱۲۴ ",
        "میں تمہارے لئے امین رسول ہوں۔ ۱۲۵ ",
        "خدائی تقویٰ اختیار کرو اور میری اطاعت کرو۔ ۱۲۶ ",
        "میں اس دعوت کے بدلے میں تم سے کوئی اجر نہیں مانگتا، میرا اجر تو صرف عالمین کے رب کے ذمے ہے۔ ۱۲۷ ",
        "کیا تم ہر بلند مقام پر اپنی خواہش کی ایک ایک نشانی بناتے ہو۔ ۱۲۸ ",
        "خوبصورت اور مضبوط قلعے اور محلات تعمیر کرتے ہو گویا تم نے دنیا میں ہمیشہ رہنا ہے؟ ۱۲۹ ",
        "جب تم کسی کو سزا دیتے ہو تو جابر لوگوں کی طرح سزا دیتے ہو۔ ۱۳۰ ",
        "خدا سے ڈرو اور میری اطاعت کرو۔ ۱۳۱ ",
        "تم اس خدا سے ڈرو جس نے تمہاری ان نعمتوں سے امداد کی جنہیں تم جانتے ہو۔ ۱۳۲ ",
        "تمہاری چوپایوں اور(لائق وارجمند) اولاد کے ذریعہ امداد فرمائی۔ ۱۳۳ ",
        "اس طرح باغوں اور چشموں کے ذریعے۔ ۱۳۴ ",
        "(اگر تم کفران کرو تو) میں تم پر عظیم دن کے عذاب سے ڈرتا ہوں۔ ۱۳۵ ",
        "(قوم عادکے) ان افراد نے کہا: ہمارے لئے یکساں ہے کہ تم ہمیں نصیحت کرویا نہ کرو۔ ۱۳۶",
        "یہ وہی پہلے والے لوگوں کا طریقہ کار ہے۔ ۱۳۷ ",
        "ہمیں ہرگز عذاب نہیں ہو گا۔ ۱۳۸ ",
        "انہوں نے ہود کو جھٹلایا تو ہم نے بھی انہیں ہلاک کر دیا، اور اس میں (صاحبان علم کیلئے) آیت اور نشانی ہے لیکن ان میں سے اکثر مومن نہیں تھے۔ ۱۳۹ ",
        "اور تمہارا پروردگار عزیز اور رحیم ہے۔ ۱۴۰ ",
        "قوم ثمود نے(خدا کے) رسولوں کو جھٹلایا ۱۴۱ ",
        "جبکہ ان کے بھائی (اور ہمدرد) صالح نے انہیں کہا: کیا تم تقویٰ اختیار نہیں کرتے ہو؟ ۱۴۲ ",
        "میں تمہارے لئے اللہ کا امانت دار رسول ہوں۔ ۱۴۳ ",
        "خدا سے ڈرو اور میری اطاعت کرو۔ ۱۴۴ ",
        "میں اس دعوت کے بدلے تم سے کوئی اجرت نہیں مانگتا۔ میری اجرت تو صرف عالمین کے رب کے پاس ہے۔ ۱۴۵ ",
        "کیا تم یہ سمجھتے ہو کہ ہمیشہ نہایت ہی امن و سکون اور نعمتوں میں یہاں رہو گے۔ ۱۴۶ ",
        "ان باغات اور چشموں میں۔ ۱۴۷ ",
        "ان زراعتوں اور کھجور کے درختوں میں کہ جن کے پھل میٹھے اور پکے ہوئے ہیں ؟ ۱۴۸ ",
        "تم پہاڑوں کو تراش کر گھر بناتے ہو اور ان میں عیاشی کرتے ہو۔ ۱۴۹ ",
        "خدا سے ڈرو اور میری اطاعت کرو۔ ۱۵۰ ",
        "اور مسرف لوگوں کا کہنا نہ مانو۔ ۱۵۱ ",
        "وہی جو زمین میں فساد کرتے ہیں اور اصلاح نہیں کرتے۔ ۱۵۲ ",
        "انہوں نے کہا (اے صالح!) تم (سحر زدہ ہو کر) اپنی عقل کھو چکے ہو۔ ۱۵۳ ",
        "تم ہم جیسے ایک بشر ہی تو ہو۔ اگر سچ کہتے ہو تو کوئی نشانی لاؤ۔ ۱۵۴ ",
        "(صالح نے) کہا: یہ ناقہ ہے جس کا (بستی کے)پانی میں حصہ ہے اور تمہارے لئے مقرہ دن کا حصہ۔ ۱۵۵ ",
        "اسے ذرا سی بھی تکلیف نہ پہچاناورنہ تمہیں عظیم دن کا عذاب آ لے گا۔ ۱۵۶ ",
        "آخر کار انہوں نے اس (ناقہ) پر حملہ کرکے اس کا خاتمہ کر دیا،پھر اپنے کیے ہوئے پر نادم ہوئے۔ ۱۵۷ ",
        "پس عذاب الٰہی نے انہیں اپنی لپیٹ میں لے لیا۔ اس (داستان) میں ایک نشانی(اور درس عبرت) ہے،لیکن ان میں سے اکثر مومن نہیں تھے۔ ۱۵۸ ",
        "اور تمہارا پروردگار عزیز بھی ہے اور رحیم بھی۔ ۱۵۹",
        "قوم لوط نے (خدا کے) رسولوں کی تکذیب کی۔ ۱۶۰ ",
        "جبکہ ان کے بھائی لوط نے انہیں کہا:کیا تقویٰ اختیار نہیں کرتے ہو؟ ۱۶۱ ",
        "میں تمہارے لئے امانت دار رسول ہوں۔ ۱۶۲ ",
        "پس خدا کا تقویٰ اختیار کرو اور میری اطاعت کرو۔ ۱۶۳ ",
        "میں تم سے اس کا کوئی اجر نہیں مانگتا۔ میرا اجر تو صرف پروردگار عالمین کے ذمہ ہے۔ ۱۶۴ ",
        "کیا تم جہان(والوں ) میں سے صرف مذکر جنس کے پیچھے ہی جاتے ہو ۱۶۵ ",
        "اور اپنی ازدواج کو چھوڑ دیتے ہو جنہیں خدا نے تمہارے ہی لئے خلق فرمایا ہے؟اور تم تو تجاوز کرنے والی قوم ہو۔ ۱۶۶ ",
        "ان لوگوں نے کہا: اے لوط! اگر تم ایسی باتوں سے باز نہ آئے تو تم نکال دیئے جانے والوں میں سے ہو جاؤ گے۔ ۱۶۷ ",
        "(لوط نے) کہا: میں تو(بہر حال) تمہارے اعمال کا دشمن ہوں۔ ۱۶۸ ",
        "پروردگارا! مجھے اور میرے خاندان کو ان کے کرتوتوں سے نجات عطا فرما۔ ۱۶۹ ",
        "پس ہم نے اسے اور اسکے خاندان سب کو نجات دی، ۱۷۰ ",
        "سوائے ایک بڑھیا کے جو اس گروہ میں باقی رہ گئی۔ ۱۷۱ ",
        "پھر باقی ماندہ لوگوں کو ہم نے ہلاک کر ڈالا۔ ۱۷۲ ",
        "اور ہم نے ان پر(پتھروں کی) بارش برسائی کس قدر بری بارش تھی ڈرائے جانے والوں پر۔ ۱۷۳ ",
        "(قوم لوط کی) اس داستان (اور ان کے منحوس انجام) میں نشانی ہے، لیکن ان میں سے اکثر لوگ ایمان نہیں لائے۔ ۱۷۴ ",
        "اور تیرا پروردگار عزیز و رحیم ہے۔ ۱۷۵ ",
        "’’ ایکہ‘‘ والوں نے(خدا کے) رسولوں کو جھٹلایا۔ ۱۷۶ ",
        "جبکہ شعیب نے انہیں کہا: کیا تقویٰ اختیار نہیں کرتے ہو؟ ۱۷۷ ",
        "میں تمہارے لئے امانت دار رسول ہوں۔ ۱۷۸ ",
        "پس خدا سے ڈرو اور میری اطاعت کرو۔ ۱۷۹ ",
        "میں اس دعوت کے بدلے تم سے کوئی معاوضہ نہیں مانگتا۔میرا اجر تو صرف عالمین کے پروردگار کے پاس ہے۔ ۱۸۰ ",
        "پیمانے کا حق ادا کرو (اور کم مت بیچو) اور لوگوں کو نقصان نہ پہنچاؤ۔ ۱۸۱ ",
        "اور ٹھیک ترازو سے تولاکرو۔ ۱۸۲ ",
        "لوگوں کا حق کم نہ دیا کرو اور زمین میں خرابی نہ پھیلاتے پھرو۔ ۱۸۳",
        "جس نے تمہیں اور تم سے پہلے والی قوموں کو خلق کیا ہے اس سے ڈرو۔ ۱۸۴ ",
        "انہوں نے کہا: تجھ پر تو جادو کردیا گیاہے اور تو پاگل ہے۔ ۱۸۵ ",
        "(اس کے علاوہ) تو فقط ہم جیسا انسان ہے۔ تیرے بارے میں ہمارا گمان صرف یہی ہے کہ تو جھوٹا ہے۔ ۱۸۶ ",
        "اگر تو سچا ہے تو آسمان سے ہم پر پتھر برسا دے۔ ۱۸۷ ",
        "شعیب نے کہا:میرا پروردگار ان اعمال سے زیادہ آگاہ ہے جو تم انجام دیتے ہو۔ ۱۸۸ ",
        "آخر کار انہوں نے اسے جھٹلایا اور سایہ دار بادل کے دن عذاب نے انہیں آ لیا اور وہ عظیم دن کا عذاب تھا۔ ۱۸۹ ",
        "اس واقعہ میں نشانی(اور درس وعبرت) ہے، لیکن ان میں سے اکثر ایمان نہ لائے۔ ۱۹۰ ",
        "اور تیرا پروردگار عزیز و رحیم ہے۔ ۱۹۱ ",
        "اور یہ (قرآن) عالمین کے پروردگار کی طرف سے نازل کیا گیا ہے۔ ۱۹۲ ",
        "روح الامین اسے لے کرنازل ہوا ہے، ۱۹۳ ",
        "تیرے(پاک) دل پر تاکہ تو(لوگوں کو) ڈرائے۔ ۱۹۴ ",
        "اسے واضح عربی زبان میں نازل کیا گیا ہے۔ ۱۹۵ ",
        "اور اس (قرآن)کی تعریف تو گزشتہ لوگوں کی کتابوں میں بھی آ چکی ہے۔ ۱۹۶ ",
        "کیا یہی نشانی ان کیلئے کافی نہیں ہے کہ نبی اسرائیل کے علماء اس سے اچھی طرح واقف ہیں ؟ ۱۹۷ ",
        "اگر ہم اسے کسی عجمی (غیر عربی)پر نازل فرماتے۔ ۱۹۸ ",
        "اور وہ اس کو ان کے سامنے پڑھتا تو وہ اس پر ایمان نہ لاتے۔ ۱۹۹ ",
        "(جی ہاں !) ہم قرآن کو اسی طرح مجرموں کے دلوں میں سے گزارتے ہیں۔ ۲۰۰ ",
        "وہ لوگ اس پر اس وقت تک ایمان نہیں لائیں گے جب تک دردناک عذاب کو اپنی آنکھوں سے نہ دیکھ لیں۔ ۲۰۱ ",
        "(عذاب الٰہی) اچانک ان کو آلے گا کہ انہیں اس کا خیال بھی نہیں ہو گا۔ ۲۰۲ ",
        "پس وہ اس وقت کہیں گے:کیا ہمیں کچھ مہلت مل سکتی ہے؟ ۲۰۳",
        "کیا وہ ہمارے عذاب کیلئے جلدی کرتے ہیں ؟ ۲۰۴",
        "کیا تم نے غور کیا کہ اگر ہم انہیں سالہا سال بھی اس زندگی سے بہرہ مند کر دیں، ۲۰۵",
        "پھر وہ عذاب ان کے پاس آ پہنچے جس کا ان سے وعدہ کیا گیا ہے۔ ۲۰۶",
        "تو دنیا سے اس قدر فائدہ اٹھانا ان کیلئے سود مند نہیں ہو گا۔ ۲۰۷ ",
        "ہم نے کسی بھی بستی کو ہلاک نہیں کیا مگر یہ کہ وعظ ونصیحت کرنیوالے (انبیا) وہاں موجودتھے۔ ۲۰۸ ",
        "تاکہ وہ لوگ نصیحت حاصل کریں اور ہم ہرگز ظالم نہیں ہیں۔ ۲۰۹ ",
        "یہ آیات شیطانوں (اور جنون)نے نازل نہیں کیں۔ ۲۱۰ ",
        "یہ چیز ان کے لائق بھی نہیں اور نہ یہ کام ان کے بس میں ہے۔ ۲۱۱ ",
        "وہ تو (ان آسمانی خبروں کے) سننے سے دور رکھے گئے ہیں۔ ۲۱۲ ",
        "خدا کے ساتھ کسی اور کو معبودمت پکارو ورنہ عذاب پانے والوں میں سے ہو جاؤ گے۔ ۲۱۳ ",
        "اوراپنے قریبی رشتہ داروں کو ڈراؤ۔ ۲۱۴ ",
        "اپنے بازوان مومنین کیلئے جھکا دو جو تمہاری پیروی کرتے ہیں۔ ۲۱۵ ",
        "اگر وہ تمہاری نافرمانی کریں تو کہہ دو کہ میں اس کام سے بیزار ہوں جو تم کرتے ہو۔ ۲۱۶ ",
        "اور خداوند عزیز و رحیم پر توکل کرو، ۲۱۷ ",
        "وہی جو تمہیں اس وقت دیکھتا ہے جب (عبادت کیلئے) کھڑے ہوتے ہو ۲۱۸ ",
        "اور سجدہ گزاروں میں تمہاری نقل و حرکت کو دیکھتا ہے۔ ۲۱۹ ",
        "وہی(خدا) سننے اور جاننے والا ہے۔ ۲۲۰ ",
        "کیا تمہیں بتاؤں کہ شیاطین کن لوگوں پر نازل ہوتے ہیں ؟ ۲۲۱ ",
        "وہ ہر جھوٹے گنہگا پر نازل ہوتے ہیں۔ ۲۲۲ ",
        "وہ جو کچھ بھی سنتے ہیں (دوسروں کو) بتا دیتے ہیں اور ان میں سے اکثر جھوٹے ہیں۔ ۲۲۳ ",
        "(پیغمبر شاعر نہیں ہیں )شاعر تو وہ لوگ ہوتے ہیں جن کی پیروی گمراہ لوگ کرتے ہیں۔ ۲۲۴ ",
        "کیا تم دیکھتے نہیں ہو کہ وہ ہر وادی میں بھٹکتے پھرتے ہیں۔ ۲۲۵ ",
        "اور وہ ایسی باتیں کرتے ہیں، جن پر خود عمل نہیں کرتے۔ ۲۲۶ ",
        "مگر وہ لوگ جو ایمان لائے ہیں،نیک اعمال انجام دیتے ہیں، اور خدا کو زیادہ یاد کرتے ہیں اور جب ان پر ظلم کیا جاتا ہے تو وہ اپنے (اور دوسرے مومنین کے) دفاع کیلئے اٹھ کھڑے ہوتے ہیں اور جنہوں نے ظلم کیا ہے انہیں جلد معلوم ہو جائے گا کہ انہیں کہاں لوٹ کر جانا ہے۔ ۲۲۷"
    ],
    [
        "طس۔ یہ قرآن اور کتاب مبین کی آیات ہیں۔ ۱ ",
        "مومنین کیلئے ہدایات اور بشارت ہیں۔ ۲ ",
        "وہی جو نماز قائم کرتے ہیں،زکوٰۃ ادا کرتے ہیں اور آخرت پر یقین رکھتے ہیں۔ ۳ ",
        "جو لوگ آخرت پر ایمان نہیں رکھتے ہم ان کے (برے) اعمال کو یوں خوشنما بنائیں گے کہ وہ بھٹکتے ہی پھریں گے۔ ۴ ",
        "وہ ایسے لوگ ہیں جن کیلئے برا(اور درد ناک) عذاب ہے اور وہی لوگ آخرت میں سب سے زیادہ خسارہ اٹھانے والے ہوں گے۔ ۵ ",
        "اور یقیناً یہ قرآن خداوند حکیم و دانا کی طرف سے تجھ پر بھیجا جاتاہے۔ ۶ ",
        "(اس وقت کو یاد کرو) جب موسیٰ نے اپنے گھر والوں سے کہا:مجھے دور سے آگ دکھائی دے رہی ہے (تم یہیں ٹھہرو) میں تمہارے لئے کوئی اچھی خبر لاتا ہوں یا آگ کا شعلہ تاکہ تم اسے تاپ سکو۔ ۷ ",
        "جب وہ آگ کے نزدیک پہنچے تو ایک آواز سنائی دی کہ بابرکت ہے وہ ذات جو آگ میں ہے اور وہ جو اس کے اطراف میں ہے اور پاک و منزہ ہے وہ اللہ جو عالمین کا پروردگار ہے۔ ۸ ",
        "اے موسیٰ! میں عزیز و حکیم اللہ ہوں۔ ۹ ",
        "تم اپنا عصا پھینک دو۔جب اسے دیکھا تو وہ(جلدی کے ساتھ) چھوٹے چھوٹے سانپوں کی مانند ادھر ادھر دوڑ رہا ہے۔(تو وہ گھبرا گئے اور) واپس مڑے اور پلٹ کر بھی نہ دیکھا۔اے موسیٰ! ڈرو نہیں کہ رسول میرے حضور ڈرا نہیں کرتے، ۱۰ ",
        "مگر یہ کہ کسی نے ظلم کیا ہو اور پھر وہ برائی کو نیکی میں تبدیل کرے تو(میں اس کی توبہ کو قبول کرتا ہوں اور) میں غفور و رحیم ہوں۔ ۱۱ ",
        "اور اپنا ہاتھ ذرا اپنے گریبان میں ڈال دو۔ جب باہر نکلے گا تو چمکدار اور روشن ہو گا اور اس میں کوئی عیب نہیں ہو گا اور یہ ان نو معجزوں میں سے ہے جن کے ساتھ تم فرعون اور اس کی قوم کی طرف بھیجے جاؤ گے۔وہ فاسق اور سرکش لوگ ہیں۔ ۱۲ ",
        "اور جب ہماری روشنی عطا کرنے والی آیات ان کے پاس آئیں تو انہوں نے کہا:کہ یہ تو کھلا جادو ہے۔ ۱۳",
        "اور انہوں نے ان معجزات کا انکار ظلم و تکبر کی بنا پر کیا جبکہ ان کے دل میں مکمل یقین اوراطمینان تھا۔ دیکھئے مفسد لوگوں کا کیا انجام ہوا! ۱۴ ",
        "ہم نے داؤد اور سلیمان کو اچھا خاصا علم عطا فرمایااور انہوں نے کہا:اس خدا کیلئے حمد ہے جس نے ہمیں اپنے بہت سے مومن بندوں پر فضیلت بخشی ہے۔ ۱۵ ",
        "اور سلیمان داؤد کے وارث ہوئے اور سلیمان نے کہا: اے لوگو! ہمیں پرندوں کی گفتگو کی تعلیم دی جا چکی ہے اورہمیں ہر چیز عطا کی گئی ہے،اور یہ ایک واضح و روشن فضیلت ہے۔ ۱۶ ",
        "اورسلیمان کے جنو ں، انسانوں اور پر ندوں کے لشکر ان کے پاس جمع ہوئے اور وہ اس قدر زیا دہ تھے کہ آپس میں ملحق ہونے کے لئے انہیں تو قف کر ناپڑتا۔ ۱۷ ",
        "یہاں تک کہ وہ ایک روز وہ چیو نٹیوں کی سر زمین کی طرف آنکلے، تو ایک چیو نٹی نے کہا: اے چیونٹیو! تم اپنے بلوں میں گھس جا ؤ، کہیں سلیمان اور ان کا لشکر تمہیں بے خبری میں روند نہ ڈالے۔ ۱۸ ",
        "(سلیمان) اس کی بات پر مسکرا دیئے اور ہنس کر فرمایا: پروردگارا! جو نعمتیں تو نے مجھے اور میرے ماں باپ کو عطا فرمائی ہیں مجھے ان کے شکر کی تو فیق عطا فر ما اور مجھے توفیق دے کہ میں وہ عمل صا لح انجام دوں جو تیری رضا کا سبب بنے اور مجھے اپنی رحمت سے اپنے نیک بندوں کے زمرے میں داخل فرما۔ ۱۹ ",
        "(سلیمان نے ہدہد) پرندے کی تلاش شروع کی اور کہا کہ مجھے ہدہد دکھائی کیوں نہیں دے رہا، یا کیا وہ کہیں غائب ہو گیا ہے۔ ۲۰ ",
        "میں اسے یقیناً سخت سزا دوں گیا اسے ذبح کر ڈالوں گایا وہ (اپنی غیر حاضری کی) کوئی واضح دلیل میرے سامنے پیش کرے۔ ۲۱ ",
        "زیادہ دیر نہیں گزری تھی کہ (ہدہد آگیا اور) عرض کیا: مجھے ایسی چیز کا پتہ چلا ہے جس سے آپ آگاہ نہیں ہیں۔میں سر زمین سبا سے ایک سچی خبر لایا ہوں۔ ۲۲",
        "میں نے ایک عورت کو دیکھا ہے جو وہاں کے لوگوں پر حکومت کر رہی ہے اور اس کے پاس سب کچھ ہے، خصوصاً بہت عظیم تخت۔ ۲۳ ",
        "(لیکن)میں نے اسے اور اس کی قوم کو دیکھا ہے کہ وہ لوگ خدا کو چھوڑ کر سورج کو سجدہ کرتے ہیں۔ اور شیطان نے ان کے اعمال کو ان کی نگاہوں میں مزین کر رکھا ہے، انہیں صحیح راستہ سے بھٹکا دیا ہے اور وہ ہدایت پانے والے نہیں ہیں۔ ۲۴ ",
        "وہ کیوں ایسے خدا کو سجدہ نہیں کرتے جو آسمانوں اور زمین میں مخفی چیزوں کو ظاہرفرماتاہے اور وہ سب کچھ جانتا ہے جسے تم چھپاتے ہو یا ظاہر کرتے ہو؟ ۲۵ ",
        "وہ ایسا خدا ہے جس کے علاوہ کوئی دوسرا معبود نہیں اور وہ عرش عظیم کا مالک ہے۔ ۲۶ ",
        "(سلیمان نے) کہا:ہم تحقیق کریں گے اور دیکھیں گے کہ تو نے سچ کہا ہے یا جھوٹوں میں سے ہے۔ ۲۷ ",
        "میرا یہ خط لے جا اور اسے ان لوگوں کے سامنے ڈال دے۔ پھر لوٹ آ، (ایک کونے میں چھپ کر) دیکھ کہ وہ کیا رد عمل کرتے ہیں۔ ۲۸ ",
        "(ملکہ سبا نے) کہا: اے سردارو! یہ ایک نہایت ہی (اہم اور) با عظمت خط میرے پاس گرا یا گیا ہے۔ ۲۹ ",
        "یہ خط سلیمان کی طرف سے ہے اور اس طرح ہے: رحمٰن ورحیم اللہ کے نام سے شروع کرتا ہوں ۳۰ ",
        "(تمہیں میری یہی نصیحت ہے) کہ مجھ سے سرکشی نہ کرو اورحق کے سامنے سر تسلیم خم کرتے ہوئے میرے پاس آجاؤ۔ ۳۱ ",
        "(پھر) کہا: اے سردارو (اور اے بزرگو)!اس اہم معاملے میں اپنی رائے دو، کیونکہ میں نے کوئی بھی اہم کام تمہاری شرکت کے بغیر انجام نہیں دیا۔ ۳۲ ",
        "درباریوں نے کہا: ہم بہت طاقت ورہیں اور ہمارے پاس بہت بڑی جنگی قوت ہے۔ لیکن آخری فیصلہ آپکے ہاتھ میں ہے۔ آپ کیاحکم دیتی ہیں ؟ ۳۳ ",
        "ملکہ نے کہا:جب بادشاہ کسی آبادی والے علاقے میں داخل ہوتے ہیں تو اسے تہس نہس کر کے رکھ دیتے ہیں اور وہاں کے باعزت لو گوں کو ذلیل کر دیتے ہیں۔ (جی ہاں ) ان کے کام ایسے ہی ہوتے ہیں۔ ۳۴ ",
        "میں (اس وقت جنگ کو خلاف مصلحت سمجھتی ہوں لہٰذا) ایک قیمتی تحفہ ان کی طرف بھیجتی ہوں۔ پھر دیکھوں گی کہ میرے ایلچی کیا خبر لاتے ہیں۔ ۳۵",
        "جب (ملکہ سباء کے ایلچی) سلیمان کے پاس آئے تو اس نے کہا:تم مجھے مال کے ذریعہ مدد(اور فریب دینا) چاہتے ہو۔ جو خدا نے مجھے عطافرمایا ہے وہ اس سے کہیں بہترہے جو اس نے تمہیں دیا ہے۔یہ تو تم ہی ہو جو اپنے تحفے تحائف پر خوش ہوتے ہو۔ ۳۶ ",
        "ان کے پاس لوٹ جاؤ،(اور انہیں جا کر بتادو کہ) ہم ایسے لشکروں کے ساتھ ان کی طرف آئیں گے جن سے مقابلہ کی طاقت ان میں نہیں ہو گی اور انہیں اس سر زمین سے ذلیل کر کے نکال دیں گے اور وہ نہایت ہی حقیر ہوں گے۔ ۳۷ ",
        "(سلیمان نے)کہا: اے سردارو! تم میں سے کون شخص اس کا تخت میرے پاس لاسکتا ہے قبل اس کے کہ وہ خود میرے پاس آئے اور سر تسلیم خم کرے؟ ۳۸ ",
        "جنوں میں سے ایک عفریت نے کہا: میں اسے آپ کے مجلس سے اٹھنے سے پہلے آپ کے پاس لے آؤں گا اور میں اس کو لانے کی طاقت بھی رکھتا ہوں اور امین بھی ہوں۔ ۳۹ ",
        "لیکن جس کے پاس(آسمانی) کتاب کا کچھ علم تھا اس نے کہا:میں اسے آپکے پلک جھپکنے سے پہلے لے آؤں گا اور جب سلیمان نے اس (تخت) کو اپنے پاس موجود دیکھا تو کہا: یہ سب میرے پروردگار کے فضل سے ہے تاکہ وہ مجھے آزمائے کہ کیا میں اس کاشکر ادا کرتا ہوں یا کفران نعمت کر تاہو ں کیونکہ جو شخص شکر کرتا ہے وہ اپنے ہی فائدے میں شکر کرتا ہے اور جو کفران نعمت کرتا ہے تو(جان لے) کہ میرا رب بے نیاز اور کر یم ہے۔ ۴۰ ",
        "(سلیمان نے) کہا: اس کے تخت میں کچھ تبدیلی کر دو تاکہ ہم دیکھیں کہ وہ سمجھتی ہے یا ان لوگوں میں سے ہے جو ہدایت نہیں پائیں گے۔ ۴۱ ",
        "پس جب وہ آگئی تو اسے کہا گیا کہ کیا تمہارا تخت اس جیسا ہے؟(جواب میں ) اس نے کہا: یہ تو خود وہی معلوم ہوتا ہے۔ہم تو پہلے ہی جان چکے تھے اور سرتسلیم خم کرچکے تھے۔ ۴۲ ",
        "اس طرح(سلیمان نے) اسے غیر خدا کی عبادت سے روک دیا کیونکہ وہ کافروں میں سے تھی۔ ۴۳ ",
        "اسے کہا گیا کہ محل کے صحن میں داخل ہو جائے،لیکن جب اس نے دیکھا تو سمجھا کہ یہ پانی کی نہر ہے۔اس نے(گزرنے کے لیے پائنچے اٹھائے اور) اپنی پنڈلیاں ظاہر کر دیں (لیکن سلیمان نے)کہا: یہ (پانی نہیں بلکہ) صاف بلور کا محل ہے(ملکہ سبا) کہنے لگی:پروردگارا! میں تو اپنے آپ پر ظلم کر تی رہی اور اب سلیمان کے ساتھ مل کر عالمین کے پروردگار کو تسلیم کر تی ہوں۔ ۴۴",
        "اور ہم نے(قوم) ثمود کی طرف ان کے بھائی صالح کو بھیجا کہ خدائے واحد کی عبادت کرو۔لیکن وہ دوحصوں میں تقسیم ہو کر جھگڑا کرنے لگے۔ ۴۵ ",
        "(صالح نے) کہا: اے میری قوم! تم نیکی سے پہلے برائی کے لئے کیوں جلدی کرتے ہو؟ خداوند عالم سے اپنی بخشش کی درخواست کیوں نہیں کرتے ہو تاکہ تم بھی رحمت الٰہی میں شامل ہو جاؤ۔ ۴۶ ",
        "انہوں نے کہا:ہم نے تمہیں بھی اور جو لوگ تمہارے ساتھ ہیں انہیں بھی فال بدسمجھا ہے۔(صالح نے) کہا:بد(اور نیک) فال تو خدا کے پاس ہے۔ تم ایسے لوگ ہو جنہیں آزمایا جار ہا ہے۔ ۴۷ ",
        "اور اس شہر (وادی القریٰ) میں نوٹولے تھے جو زمین میں فساد برپا کرتے تھے اور اصلاح کر نے والے نہیں تھے۔ ۴۸ ",
        "انہوں نے کہا:آؤ اور خدا کی قسم کھاؤ کہ اس (صالح) پر اور اس کے خاندان پر شبخون ماریں گے اور انہیں قتل کر دیں گے۔پھر اس کے خون کے وارث سے کہدیں گے کہ ہمیں اسکے اہل خاندان کی ہلاکت کی کوئی خبر نہیں ہے اور ہم اپنی اس بات میں بالکل سچے ہیں۔ ۴۹ ",
        "انہوں نے ایک اہم منصوبہ بنایا اور ہم نے بھی ایک اہم منصوبہ بنایا جبکہ وہ اس سے بے خبر تھے۔ ۵۰ ",
        "ذرا دیکھو کہ ان کی سازش کا انجام کیا ہوا کہ ہم نے انہیں اور ان کی ساری قوم کو نیست و نابود کر دیا۔ ۵۱ ",
        "پس یہ ان کے گھر ہیں جو ان کے ظلم و ستم کی وجہ سے خالی ہو چکے ہیں۔ اس میں ان لوگوں کے لیے واضح نشانی ہے جو آگاہی رکھتے ہیں۔ ۵۲ ",
        "اور ہم نے ان لوگوں کو بچا لیا جو ایمان لائے تھے اور جنہوں نے تقویٰ اختیار کیا تھا۔ ۵۳ ",
        "اور لوط کو یاد کیجئے جب انہوں نے اپنی قوم سے کہا:کیا تم برے کاموں کی طرف جاتے ہو (ان کی برائی اور غلط نتائج) جبکہ تم دیکھ رہے ہو؟ ۵۴ ",
        "کیا تم عورتوں کو چھوڑ کر شہوت سے مردوں کے پاس آتے ہو؟ تم تو جاہل قوم ہو۔ ۵۵",
        "انہوں نے اس کا جواب صرف یہ دیا ہے کہ ایک دوسرے سے کہا: لوط کے خاندان کو اپنے شہر اور علاقے سے نکال باہر کر و کہ یہ بڑے پا کد امن لوگ(بنتے) ہیں۔ ۵۶ ",
        "ہم نے اسے اور اس کے اہل خاندان کو نجات دی سوائے اس کی بیوی کے کہ ہم نے مقدر کر دیا تھا کہ وہ پیچھے رہ جانے والوں میں سے ہو۔ ۵۷ ",
        "پھر ہم نے ان پر(پتھروں کی) بارش برسائی اور یہ کتنی بری بارش تھی ان کے لیے جنہیں ڈرایا گیا تھا! ۵۸ ",
        "کہہ دیجئے حمد خداہی کے ساتھ مخصوص ہے اور (درود و) سلام ہو اس کے برگزیدہ بندوں پر تو کیا خداوند عالم بہتر ہے یا وہ بت کہ جنہیں خدا کا شریک بناتے ہیں۔ ۵۹ ",
        "(کیا جو بت تمہارے معبود ہیں وہ بہتر ہیں )یا وہ ذات جس نے آسمان اور زمین کو خلق فرمایا ہے اور تمہارے لیے آسمان سے پانی نازل کیا ہے؟ پھر ہم ہی نے اس کے ذریعے خو بصورت اور سرورانگیز باغات اگائے۔تمہارے بس کی تو بات ہی نہ تھی کہ تم درخت اگا سکتے۔ کیا خدا کے ساتھ کوئی اور معبود ہے؟ نہیں !بلکہ وہ تو ایسے نادان لوگ ہیں کہ خدا کی مخلوق کو اس کے برابر قراردیتے ہیں۔ ۶۰ ",
        "یا وہ جس نے زمین کو جائے آرام و قرار کی جگہ بنایا ہے اور اس میں دریا جاری کیے ہیں اور زمین کے لیے ثابت و محکم پہاڑ بنائے ہیں اور دو(میٹھے اور کڑوے)سمندروں کے درمیان حد فاصل بنائی ہے (تاکہ وہ آپسمیں مل نہ جائیں،تو اس حالت میں ) کیا خدا کے ساتھ کوئی معبود ہے؟ نہیں ! بلکہ ان میں سے اکثر نہیں جانتے۔ ۶۱ ",
        "یا وہ جو مضطر وبے چین کی دعا قبول کرتا ہے اور اس کی مصیبت دور کرتا ہے اور تمہیں زمین پر خلیفہ بناتا ہے،تو کیا خدا کے ساتھ کوئی اور معبود ہے؟ تم میں سے بہت کم نصیحت حاصل کرتے ہیں۔ ۶۲ ",
        "یا وہ جو تمہیں صحرا کی تاریکیوں اور سمندر میں (ستاروں کے زریعہ) رستہ دکھاتا ہے اور وہ جو اپنی رحمت کے نازل ہونے سے پہلے ہو اؤں کو خوشخبری بنا کر بھیج دیتا ہے؟ کیا خدا کے ساتھ کوئی اور معبود بھی ہے؟ اللہ اس بات سے برترو بالا ہے کہ اس کے ساتھ شریک قرار دیں۔ ۶۳",
        "یا وہ جس نے خلقت کا آغاز کیا اور پھر اسے پلٹائے گا اور وہ جو تمہیں زمین وآسمان سے روزی عطا فرماتا ہے، کیا کوئی اورمعبود خدا کے ساتھ ہے؟ کہہ دیجئے کہ اپنی دلیل پیش کر و،اگر تم سچے ہو؟ ۶۴ ",
        "کہہ دو: جو بھی زمین وآسمان میں ہیں ان میں سے کوئی بھی خدا کے سوا غیب سے آگاہ نہیں ہے اور وہ یہ بھی نہیں جانتے کہ کب دوبارہ اٹھائے جائیں گے۔ ۶۵ ",
        "یہ مشرک لوگ آخرت کے بارے میں کچھ بھی صحیح علم نہیں رکھتے بلکہ (یہ خو د) اس کے بپا ہونے کے بارے میں بھی شک کرتے ہیں، بلکہ یہ تو اس سے بالکل نابینا ہیں۔ ۶۶ ",
        "کافروں نے کہا:جب ہم اور ہمارے آباؤ اجداد خاک ہو جائیں گے تو کیا وہ پھر دوبارہ نکالے جا ئیں گے؟ ۶۷ ",
        "یہ وہی وعدہ ہے جو ہم سے اور ہمارے آباؤ اجداد سے پہلے بھی کیا جا چکا ہے۔ یہ تو صرف پہلے لو گوں کے افسانے ہیں۔ ۶۸ ",
        "کہہ دیجئے: روئے زمین پر چل پھر کے دیکھو کہ مجرموں کا کیا انجام ہوا۔ ۶۹ ",
        "ان کے جھٹلانے اور انکار کرنے سے نہ گھبراؤ اور نہ ہی تمہیں ان کی سا زشوں سے دل تنگ ہونا چاہیے۔ ۷۰ ",
        "وہ کہتے ہیں کہ(عذاب کا) یہ وعدہ(جو تو ہم سے کر رہا ہے)،اگر تو سچا ہے تو بتا کہ وہ کب آئے گا؟ ۷۱ ",
        "کہہ دو کہ جس کے بارے میں تم جلدی کرتے ہو شاید اس کا کچھ حصہ تمہارے نزدیک اور آس پاس ہی ہو۔ ۷۲ ",
        "اور تمہارا پرودگار تو لوگوں پر فضل و رحمت کرنے والا ہے لیکن ان میں سے اکثر شکر گزار نہیں ہیں۔ ۷۳ ",
        "اور تمہارا رب اس چیز سے بھی آگاہ ہے جو وہ اپنے سینوں میں چھپاتے ہیں اور اس سے بھی با خبر ہے جو وہ کھلم کھلا کرتے ہیں۔ ۷۴ ",
        "اور زمین و آسمان میں کوئی ایسی مخفی چیز نہیں ہے جوکتاب مبین(لوح محفوظ اور پروردگا کے غیر متناہی علم)میں موجود نہ ہو۔ ۷۵ ",
        "یہ قرآن بنی اسرائیل کے لئے ان اکثر چیزوں کو بیان کرتا ہے جن کے بارے میں وہ اختلاف کرتے ہیں۔ ۷۶",
        "اور مومنین کے لیے یہ ہدایت و رحمت ہے ۷۷ ",
        "بیشک تمہارا پروردگار قیامت کے دن ان کے درمیان فیصلہ کر دے گا۔ اور وہ قادر و علیم ہے ۷۸ ",
        "پس تم خدا پر توکل کرو کیونکہ تم واضح حق پر ہو۔ ۷۹ ",
        "تم نہ تو اپنی باتیں (ان زندہ نما) مر دوں کے کانوں تک پہنچا سکتے ہو اور نہ ہی ان بہروں کو بلا سکتے ہو جب وہ منہ پھیر کر پیچھے کی طرف لوٹ جاتے ہیں۔ ۸۰ ",
        "اور نہ ہی تم اندھوں کو گمراہی سے نجات دلا سکتے ہو۔ تم تو فقط ان لوگوں تک اپنی بات پہنچا سکتے ہو جو ہماری آیات پر ایمان لانے کے لئے تیار ہوں اور حق کے سامنے جھک جائیں۔ ۸۱ ",
        "اور جب ان پر عذاب کا حکم آپہنچے گا(اور وہ قیامت کے کنارے پہنچ جائینگے)تو ہم ایک چلنے والا زمین سے نکالیں گے جو ان سے گفتگو کرے گا اور کہے گا کہ لوگ ہماری آیات پر ایمان نہیں لاتے۔ ۸۲ ",
        "اس دن کے متعلق سوچو جب ہم ہر امت سے ایک ایسے گروہ کو محشور کرینگے جو ہماری آیات کو جھٹلایا کرتے تھے اور انہیں روکے رکھیں گے یہاں تک کہ وہ ایک دوسرے سے آملیں، ۸۳ ",
        "یہا نتک (کہ جب وہ حساب کے لئے)پیش ہونگے تو(اللہ) ان سے کہے گا: کیا تم نے میری آیات کو جھٹلایا ہے اور تحقیق سے کام نہیں لیا؟ تم کیا اعمال انجام دیتے رہے ہو؟ ۸۴ ",
        "اس وقت ان پر ان کے کئے ہوئے ظلم کی وجہ سے عذاب آجائے گا اور وہ کوئی بات نہیں کر سکیں گے۔ ۸۵ ",
        "کیا انہوں نے نہیں دیکھا کہ ہم نے رات اس لئے بنائی ہے تاکہ وہ اس میں آرام کریں اور دن کو روشنی دینے والا بنایا ہے؟ان امور میں ان لوگوں کے لئے نشانیاں ہیں جو ایمان لانے کو تیار ہیں۔ ۸۶ ",
        "اس دن کے متعلق سوچو جب صور پھونکا جائے گا اور تمام لوگ جو کہ آسمانوں میں ہیں یا زمین پر، سب کے سب وحشت زدہ ہو جائیں گے،سوائے ان لوگوں کے جنہیں خدا بچانا چاہے گااور سب لوگ خضوع و خشوع کے ساتھ اس کی بارگاہ میں حاضر ہوں گے۔ ۸۷ ",
        "تم پہاڑوں کو دیکھو تو سمجھتے ہو کہ ساکن و جامد ہیں، حالانکہ وہ بادل کی مانند چل رہے ہیں۔یہ خدا وند عالم کی صنعت اور تخلیق ہے جس نے ہرچیز کو پختہ بنایا ہے۔وہ تمہارے ان کاموں سے بھی باخبر ہے جنہیں تم انجام دیتے ہو۔ ۸۸",
        "جو لوگ نیک کام کرتے ہیں وہ اس کی جزا اس سے بہتر پائیں گے اور وہی لوگ اس دن(قیامت) کی وحشت سے امان میں ہوں گے۔ ۸۹ ",
        "اور جو لوگ برے کام کرتے ہیں وہ منہ کے بل جہنم میں ڈالے جائیں گے کیا جو کام تم انجام دیتے ہو اس کے علاوہ تمہیں جزا ملے گی؟ ۹۰ ",
        "(اے رسول: کہدو) مجھے حکم دیا جا چکا ہے کہ میں اس مقدس شہر (مکہ) کے پروردگار کی عبادت کروں، اسی کی جس نے اس شہر کو حرمت عطا فرمائی ہے اور سب کچھ اسی کا ہے۔نیز مجھے حکم ملا ہے کہ میں مسلمانوں میں سے رہوں ۹۱ ",
        "اور قرآن کی تلاوت کروں۔ پس جو شخص ہدایت پالے وہ اپنے لئے ہدایت پائے گا اور جو گمراہ ہو جائے (تو اس کا گناہ خود اسی کی گردن پر ہے) کہہ دو: میں تو صرف ڈرانے والوں میں سے ہوں۔ ۹۲ ",
        "کہہ دو:تمام حمد ذات خدا کے لئے مخصوص ہے۔ وہ بہت جلد اپنی نشانیاں تمہیں دکھلائے گا تاکہ تم انہیں پہچان لو اور جو تم انجام دیتے ہو تمہارا پرودگار اس سے غافل نہیں ہے۔ ۹۳"
    ],
    [
        "طسم ۱ ",
        "یہ کتاب مبین کی آیات ہیں۔ ۲ ",
        "ہم تجھ سے موسیٰ اور فرعون کا مبنی برحق قصہ ایمان لانے والوں کیلئے بیان کرتے ہیں۔ ۳ ",
        "فرعون نے زمین میں اپنے آپ کو برتر سمجھ لیا تھا اور وہاں کے رہنے والوں کو مختلف گروہوں میں تقسیم کر دیا تھا۔اس نے ان میں سے ایک گروہ کو کمزور کر دیا تھا ٗان کے لڑکوں کو قتل کر دیتا تھا اور ان کی لڑکیوں کو(کنیزی کیلئے)زندہ رہنے دیتا تھا۔یقیناً وہ مفسدین میں سے تھا۔ ۴ ",
        "ہمارا ارادہ ہے کہ ان لوگوں پر ہم احسان کریں جو زمین میں کمزور کر دیئے گئے ہیں اور انہیں زمین کا وارث اور اہل زمین کا پیشوا بنا دیں۔ ۵",
        "انہیں زمین میں ثبات قدم عطا کریں (ان کی حکومت کو مستحکم کر دیں ) اور فرعون،ہامان اور ان کے لشکر کو وہ چیز دکھائیں جس کا انہیں خوف ہے۔ ۶ ",
        "ہم نے مادر موسیٰ کی ماں کی طرف وحی فرمائی کہ اسے دودھ پلا۔ جب تجھے اس کے بارے میں کچھ خوف پیدا ہو تو اسے دریا میں ڈال دینا اور ڈرنا نہیں نہ ہی غمگین ہونا کیونکہ ہم اسے تیرے پاس لوٹا دیں گے اور اسے رسولوں میں سے قرار دیں گے۔ ۷ ",
        "جب ماں نے بچے کو دریا میں ڈال دیا فرعون کے خاندان والوں نے اسے پانی میں سے اٹھا لیا تاکہ انجام کار وہ ان کا دشمن اور باعث اندوہ ہو جائے۔ یقیناً فرعون،ہامان اور ان کا لشکر خطا کار تھے۔ ۸ ",
        "اور فرعون کی بیوی نے کہا کہ یہ (بچہ) میری اور تمہاری آنکھوں کی ٹھنڈک ہے۔ اسے قتل نہ کرو۔ ممکن ہے یہ ہمیں نفع پہنچائے، یا ہم اسے بیٹا بنا لیں اور وہ انجام سے بے خبر تھے۔ ۹ ",
        "موسیٰ کی ماں کا دل (اپنے بیٹے کے سوا) ہر چیز سے خالی ہو گیا۔اگر ہم اس کا دل ایمان و امید سے محکم نہ کر دیتے تو قریب تھا کہ وہ راز فاش کر دیتی۔ (مگر ہماری) غرض یہ تھی کہ وہ مومنین میں سے رہے۔ ۱۰ ",
        "ماں نے موسیٰ کی بہن سے کہا: تو اس کے پیچھے پیچھے چلی جا۔ پس وہ اسے دور سے دیکھتی رہی جبکہ وہ لوگ اس حال سے بے خبر تھے۔ ۱۱ ",
        "اور ہم نے پہلے ہی سے اس پر دودھ پلانے والیوں کے دودھ اس پر حرام کر دیئے تھے۔پس موسیٰ کی بہن نے کہا: کیا میں تمہیں ایسے گھر والے بتاؤں جو اس نومولود کی کفالت کریں اور اس کے خیر خواہ بھی ہوں ؟ ۱۲ ",
        "پس ہم نے اس(موسیٰ) کو اس کی ماں کی طرف لوٹا دیا تاکہ اس کی آنکھیں ٹھنڈی ہوں اور وہ غمگین نہ ہو۔نیز وہ جان لے کہ خدا کا وعدہ سچا ہے مگر ان میں سے اکثر لوگ نہیں جانتے۔ ۱۳",
        "اور جب وہ (موسیٰ) بھر پور جوان اور طاقتور ہو گیا تو ہم نے اسے حکمت اور دانش عطا فرمائی اور ہم نیکو کاروں کو ایسی ہی جزا دیا کرتے ہیں۔ ۱۴ ",
        "اور وہ ایسے وقت، جب اہل شہر غافل تھے شہر میں داخل ہوا تو ناگہاں اسنے دو آدمیوں کو دیکھا جو باہم لڑ رہے تھے۔ان میں سے ایک اس کے پیرو کاروں میں سے تھا اور دوسرا اس کے دشمنوں سے تھا۔ ان میں سے ایک نے جو اس کا طرفدار تھا، دشمن کے مقابلے میں اس سے امداد طلب کی موسیٰ نے اس (دشمن)کے سینے پر ایک مکا مارا اور اس کا کام تمام کر دیا (وہ زمین پر گرا اور مر گیا)۔موسیٰ نے کہا کہ یہ ایک عمل شیطانی تھا۔ بیشک وہ(شیطان) دشمن اور صریح بہکانے والا ہے۔ ۱۵ ",
        "موسیٰ نے کہا: اے میرے پروردگارا ! میں نے اپنے اوپر ظلم کیا تو مجھے بخش دے۔ پس خدا نے اسے بخش دیا۔وہ (اللہ) بیشک بخشنے والا ٗ رحم کرنے والا ہے۔ ۱۶ ",
        "اس نے عرض کی :اے پروردگار ! میں اس نعمت کے شکرانہ میں جو تو نے مجھے عطافرمائی ہے، کبھی مجرموں کی مدد نہ کروں گا۔ ۱۷ ",
        "موسیٰ نے شہر میں بحالت خوف صبح کی جبکہ ہر لحظہ وہ کسی حادثہ(اور کسی خبر کے) انتظار میں تھا۔ ناگہاں اس نے دیکھا کہ وہی شخص جس نے کل اس سے مدد مانگی تھی آج پھر اسے پکار رہا ہے اور اس سے نصرت طلب کر رہا ہے۔موسیٰ نے اس سے کہا کہ تو واضح طور پر گمراہ ہے۔ ۱۸ ",
        "پس جب اس (موسیٰ) نے ارادہ کیا کہ اس شخص کو، جو ان دونوں کا دشمن تھا ٗپکڑ ے تو اس نے کہا اے موسیٰ:کیا تو آج مجھے بھی اسی طرح قتل کرنا چاہتا ہے جس طرح تو نے کل ایک شخص کو قتل کیا تھا ؟کیا تو چاہتا ہے کہ تو زمین میں ظالم بن کر رہے اور کیا تو مصلحین میں سے نہیں ہونا چاہتا ؟ ۱۹ ",
        "(اس وقت)ایک شخص شہر کے دور کے حصہ سے (فرعونیوں کے مرکز) سے تیزی سے آیا اور کہا: کہ اے موسیٰ سردار تیرے بارے میں مشورہ کر رہے ہیں کہ تجھے قتل کر دیں پس تو فوراً شہر سے نکل جا کہ میں تیرا خیر خواہ ہوں۔ ۲۰ ",
        "پس وہ(موسیٰ) شہر سے ڈرتے ہوئے نکلا اور اسے ہر لحظہ کسی حادثے کا کھٹکا تھا۔(اس نے خدا سے دعا کی) اور کہا: اے میرے رب ! مجھے ان ظالم لوگوں سے نجات عطا فرما۔ ۲۱",
        "اور جب اس نے مدین کی طرف رخ کیا تو کہا: مجھے امید ہے کہ میرا رب مجھے راہ راست کی ہدایت فرمائے گا۔ ۲۲ ",
        "اور جب موسیٰ مدین میں پانی(کے کنویں ) کے پاس پہنچا تو دیکھا کہ لوگ اپنے چوپایوں کو پانی پلا رہے ہیں اور ان کے ایک طرف دو عورتیں اپنی بکریوں کو لئے کھڑی ہیں۔(کنویں کے نزدیک نہیں آتیں ) ان سے موسیٰ نے پوچھا: تمہیں کیا مسئلہ در پیش ہے ؟ ان دونوں نے کہا کہ ہم انہیں اس وقت تک پانی نہیں پلا سکتیں جب تک تمام چرواہے یہاں سے نکل نہ جائیں۔ ہمارا والد بہت ہی بوڑھا ہے۔ ۲۳ ",
        "پس موسیٰ نے ان کو پانی پلایا پھر وہ سائے کی جگہ جا بیٹھا اور کہا :پروردگارا ! تو مجھے جو بھی نعمت عطا فرمائے گا میں اس کا حاجت مند ہوں۔ ۲۴ ",
        "ان میں سے ایک حیا اور شرم کے ساتھ چلتی ہوئی موسیٰ کے پاس آئی اور کہا: میرے والد تجھے بلاتے ہیں تاکہ تو نے جو ہماری بکریوں کو پانی پلایا تھا اس کی تجھے اجرت دیں۔ پس موسیٰ اس (شعیب)کے پاس آئے اس سے تمام ماجرا بیان کیا۔ شعیب نے کہا کہ ڈر نہیں تو نے ظالموں سے نجات پالی ہے۔ ۲۵ ",
        "ان میں سے ایک نے کہا :کہ ابا جان آپ اسے ملازم رکھ لیجئے۔ کیونکہ بہترین ملازم جو آپ رکھ سکیں اسے توانا اور امین ہونا چاہئے۔ ۲۶ ",
        "(شعیب نے) موسیٰ سے کہا: کہ میں چاہتا ہوں کہ اپنی بیٹیوں میں سے ایک کا تم سے نکا ح کر دوں اسی شرط پر کہ تم آٹھ سال تک میری خدمت کرو گے اور اگر دس سال پورے کرو تو وہ تمہاری طرف سے احسان ہوگا۔ میں تم سے کوئی سخت کام لینا نہیں چاہتا۔ انشاء اللہ تم مجھے صالحین میں سے پاؤ گے۔ ۲۷ ",
        "(موسیٰ نے) کہا!(کوئی حرج نہیں البتہ) میرے اور تمہارے درمیان یہ عہد ہے کہ میں ان(دونوں ) مدتوں میں سے جو بھی تمام کر دوں مجھ پر کوئی زیادتی نہ ہو گی اور ہم جو معاہدہ کر رہے ہیں خدا اس پر گواہ ہے۔ ۲۸",
        "پھر جب موسٰی مدّت کو پورا کرچکے اور اپنے اہل کو لے کر چلے تو طور کی طرف سے ایک آگ نظر آئی انہوں نے اپنے اہل سے کہا کہ تم لوگ ٹھہرو میں نے ایک آگ دیکھی ہے شاید اس میں سے کوئی خبر لے آؤں یا کوئی چنگاری ہی لے آؤں کہ تم لوگ اس سے تاپنے کا کام لے سکو ۲۹ ",
        "پھر جو اس آگ کے قریب آئے تو وادی کے داہنے رخ سے ایک مبارک مقام پر ایک درخت سے آوز آئی موسٰی میں عالمین کا پالنے والا خدا ہوں ۳۰ ",
        "اور تم اپنے عصا کو زمین پر ڈال دو اور جو موسٰی نے دیکھا تو وہ سانپ کی طرح لہرا رہا تھا یہ دیکھ کر موسٰی پیچھے ہٹ گئے اور پھر مڑ کر بھی نہ دیکھا تو پھر آواز آئی کہ موسٰی آگے بڑھو اور ڈرو نہیں کہ تم بالکل مامون و محفوظ ہو ۳۱ ",
        "ذرا اپنے ہاتھ کو گریبان میں داخل کرو وہ بغیر کسی بیماری کے سفید اور چمکدار بن کر برآمد ہوگا اور خوف سے اپنے بازوؤں کو اپنی طرف سمیٹ لو - تمہارے لئے پروردگار کی طرف سے فرعون اور اس کی قوم کے سرداروں کی طرف یہ دو دلیلیں ہیں کہ یہ لوگ سب فاسق اور بدکار ہیں ۳۲ ",
        "موسٰی نے کہا کہ پروردگار میں نے ان کے ایک آدمی کو مار ڈالا ہے تو مجھے خوف ہے کہ یہ مجھے قتل کردیں گے اور کار تبلیغ رک جائے گا ۳۳ ",
        "اور میرے بھائی ہارون مجھ سے زیادہ فصیح زبان کے مالک ہیں لہٰذا انہیں میرے ساتھ مددگار بنادے جو میری تصدیق کرسکیں کہ میں ڈرتا ہوں کہ کہیں یہ لوگ میری تکذیب نہ کردیں ۳۴ ",
        "ارشاد ہوا کہ ہم تمہارے بازؤں کو تمہارے بھائی سے مضبوط کردیں گے اور تمہارے لئے ایسا غلبہ قرار دیں گے کہ یہ لوگ تم تک پہنچ ہی نہ سکیں اور ہماری نشانیوں کے سہارے تم اور تمہارے پیروکار ہی غالب رہیں گے ۳۵",
        "پس جس وقت موسیٰ ہمارے روشن معجزات لے کر ان کے پاس آیا تو انہوں نے کہا: یہ تو جادو کے علاوہ کچھ نہیں ہے جسے غلط طور پر خدا سے منسوب کر دیا گیا ہے اور ہم نے اپنے گزشتہ بزرگوں سے کوئی ایسی بات نہیں سنی۔ ۳۶ ",
        "موسیٰ نے کہا :میرا خدا ان لوگوں کو، جو اس کی طرف سے ہدایت لائے ہیں،خوب جانتا ہے اور اس شخص کو بھی جس کے لئے دارآخرت ہے۔ یقیناً ظالم فلاح نہیں پائیں گے۔ ۳۷ ",
        "فرعون نے کہا: اے (دربار نشین) سردارو ! میں اپنے سوا تمہارے لئے کسی کو خدا نہیں جانتا۔ لیکن(مزید تحقیق کے لئے) اے ہامان ! تو میرے لئے مٹی پر آگ جلا(یعنی اینٹیں پکا) اور پھر میرے لئے ایک بلند برج تعمیر کرتا کہ مجھے موسیٰ کے خدا کا پتہ چلے اگرچہ میں تو سمجھتا ہوں کہ وہ جھوٹوں میں سے ہے۔ ۳۸ ",
        "وہ (فرعون) اور اس کے لشکر زمین میں ناحق مغرور ہو رہے تھے اور ان کا خیال تھا کہ وہ ہمارے پاس لوٹ کر نہیں آئیں گے۔ ۳۹ ",
        "پس ہم نے اسے اور اس کی افواج کو پکڑ لیا اور انہیں غرق دریا کر دیا۔ دیکھو !کہ ظالموں کا انجام کیا ہوتا ہے۔ ۴۰ ",
        "اور ہم نے ان کو ایسے پیشوا قرار دیا جو (جہنم کی) آگ کی طرف دعوت دیتے ہیں اور قیامت کے دن ان کی مدد نہ کی جائے گی۔ ۴۱ ",
        "اور ہم نے اس دنیا میں ان کے پیچھے لعنت لگا دی ہے اور قیامت کے روز وہ بدحالوں میں سے ہوں گے۔ ۴۲ ",
        "اورپچھلی نسلوں کو ہلاک کرنے کے بعد ہم نے موسیٰ کو کتاب دی، ایسی کتاب جو لوگوں کیلئے بصیرت آفریں تھی اور ہدایت و رحمت کا باعث تھی تاکہ وہ غور و فکر کریں۔ ۴۳",
        "اور جب ہم نے موسیٰ کی طرف فرمان نبوت بھیجا تو اس وقت تو(کوہ طورکے) مغربی گوشے میں موجود نہ تھا اور نہ تو اس واقعے کے دیکھنے والوں میں سے تھا۔ ۴۴ ",
        "لیکن ہم نے مختلف زمانوں میں مختلف قومیں پیدا کیں اور ان طولانی زمانے گزر گئے،اور تو اہل مدین میں سے نہ تھا کہ ان(مشرکین مکہ) کو اس بارے میں ہماری آیات پڑھ کر سناتا،مگر یہ کہ ہم نے تجھے بھیجا (اور تجھے یہ خبریں دیں )۔ ۴۵ ",
        "اور تو اس وقت طور کے پہلو میں نہ تھا جب ہم نے موسیٰ کو آواز دی۔ لیکن یہ تیرے رب کی رحمت تھی (کہ تجھے یہ اطلاعات دیں ) تاکہ تو انہیں سنا کر اپنی اس قوم کو ڈرائے جن کے پاس اس سے قبل کوئی ڈرانے والا نہیں آیا۔شاید کہ وہ نصیحت حاصل کریں۔ ۴۶ ",
        "اگر کسی پیغمبر کے بھیجنے سے پہلے ہم ان کے اعمال پر انہیں سزا دیتے تو وہ کہتے: پروردگارا ! تو نے ہمارے پاس کوئی رسول کیوں نہیں بھیجا کہ ہم تیری آیات کی پیروی کرتے اور مومنین میں سے ہوتے؟ ۴۷ ",
        "مگر جب ہماری طرف سے ان کے پاس حق آیا تو انہوں نے کہا کہ اس پیغمبر کو ایسی چیز کیوں نہیں دی گئی۔جیسی حضرت موسیٰ کو دی گئی تھی؟کیا بہانہ سازوں نے ان کی طرح ان آیات کا انکار نہیں کیا تھا جو اس سے قبل موسیٰ کو دی گئی تھیں ؟انہوں نے کہا تھا کہ یہ دونوں (موسیٰ وہارون) جادوگر ہیں اور انہوں نے باہم سازش کر لی ہے (تاکہ ہمیں گمراہ کریں ) اور انہوں نے کہا کہ ہم ان سب باتوں کے منکر ہیں۔ ۴۸ ",
        "(اے پیغمبرؐ)کہہ دے کہ اگر تم سچے ہو(کہ تورات اور قران اللہ کی طرف سے نہیں ہیں ) تو ان دونوں سے زیادہ ہدایت بخش کتاب لے آؤ تاکہ میں اس کی پیروی کروں۔ ۴۹ ",
        "پس اگریہ لوگ تیری تجویز قبول نہ کریں تو جان لے کہ یہ لوگ صرف اپنی خواہشات کی پیروی کرتے ہیں اور اس سے زیادہ کون گمراہ ہو گا کہ جو اپنی خواہشات کی پیروی کرے اور اللہ کی ہدایت کو قبول نہ کرے! یقیناً خدا ظالم لوگوں کو ہدایت نہیں فرماتا۔ ۵۰",
        "ہم ان لوگوں کے پاس پے در پے قرآن کی آیات بھیجتے رہے کہ شاید وہ نصیحت حاصل کریں۔ ۵۱ ",
        "وہ لوگ جنہیں ہم نے قبل ازیں کتاب دی تھی وہ اس(قرآن) پر ایمان لاتے ہیں۔ ۵۲ ",
        "اور جس وقت ان کے سامنے پڑھا جاتا ہے تو وہ کہتے ہیں کہ ہم اس پر ایمان لے آئے۔ یقیناً یہ سب ہمارے پروردگار کی طرف سے بر حق ہے اور ہم پہلے ہی سے مسلمان تھے۔ ۵۳ ",
        "ان لوگوں کو دو گنا بدلہ دیا جائے گا کیونکہ وہ صبر کرتے رہے ہیں اور وہ بھلائی کے ساتھ برائی کو دور کرتے رہے ہیں اور ہم نے انہیں جو رزق دیا ہے اس میں سے وہ خرچ کرتے ہیں۔ ۵۴ ",
        "اور جب وہ لغو اور بے ہودہ باتیں سنتے ہیں تو اس سے منہ پھیر لیتے ہیں اور کہتے ہیں کہ ہم کو ہمارے اعمال اور تم کو تمہارے اعمال مبارک ہوں۔ تم پر ہمارا (دور کا) سلام ہے ہم جاہلوں کے خواستگار نہیں ہیں۔ ۵۵ ",
        "جسے تو (نہیں ) چاہتا ہدایت نہیں پاتا بلکہ خدا ہی جسے چاہتا ہے ہدایت فرماتا ہے اور خدا ہدایت پانے والوں کو خوب جانتا ہے۔ ۵۶ ",
        "اور انہوں نے کہا کہ اگر ہم تیرے ساتھ ہدایت کو قبول کر لیں تو ہم اپنی زمین سے اچک لئے جائیں گے۔ کیا ہم نے انہیں ایسی جگہ نہیں دی جو حرم امن ہے (اور ہر شہر و دیار کے) ثمرات اس کی طرف لائے جاتے ہیں کہ جو ہماری طرف سے رزق ہے؟ مگر ان میں سے اکثر نہیں جانتے۔ ۵۷ ",
        "اور ہم نے بہت سی ایسی بستیوں کو ہلا ک کردیا کہ جو زیادہ نعمتوں پر مغرور ہوگئی تھیں۔یہ ہیں ان کے گھر (جو ویران ہو چکے ہیں )جن میں ان کے بعد کم ہی کوئی رہا ہے اور ہم ہی ان کے وارث ہوئے۔ ۵۸ ",
        "اور تیرا رب بستیوں کو ہلاک نہیں کرتا جب تک ان کے مرکز میں کوئی پیغمبر نہ بھیجے جو ان کو ہماری آیات پڑھ کر سنائے، اور ہم بستیوں کو ہرگز ہلاک نہیں کرتے مگر یہ کہ ان کے باشندے ظالم ہوں۔ ۵۹",
        "اور جو چیز تمہیں دی گئی ہے وہ دنیا کی بے قدروقیمت متاع اور اس کی زینت ہے اور جو کچھ خدا کے پاس ہے وہ بہتر اور باقی رہنے والا ہے۔کیا تم عقل سے کام نہیں لیتے۔ ۶۰ ",
        "وہ شخص جس نے ہم سے اچھا وعدہ کیا ہو اور وہ اسے حاصل کر لے، کیا وہ اس شخص جیسا ہے جسے ہم نے حیات دنیا کی متاع دی ہے اور پھر وہ قیامت کے روز (برائے حساب و جزا) پیش کیا جائے گا؟ ۶۱ ",
        "اور وہ دن جس روز خدا انہیں ندا دے گا اور کہے گا کہ کہاں ہیں وہ جنہیں تم میرا شریک سمجھتے تھے۔ ۶۲ ",
        "تو مشرکین کے معبود جن کیلئے فرمان عذاب ثابت ہو چکا ہو گا، کہیں گے : اے ہمارے رب !یہ وہ لوگ ہیں جنہیں ہم نے گمراہ کیا تھا جس طرح ہم گمراہ ہوئے تھے اسی طرح ہم نے انہیں گمراہ کیا۔اب ہم ان سے بیزاری کا اظہار کرتے ہیں۔ یہ در حقیقت ہماری نہیں (بلکہ اپنی ہوائے نفس کی) پرستش کرتے تھے۔ ۶۳ ",
        "اور ان سے کہا جائے گا کہ تم اپنے معبودوں کو جنہیں تم خداکا شریک قرار دیتے تھے بلاؤ۔ تو وہ انہیں پکاریں گے مگر وہ انہیں جواب نہیں دیں گے۔ اور جب وہ عذاب کو(اپنی آنکھوں سے) دیکھ لیں گے تو تمنا کریں گے کہ کاش وہ ہدایت یافتہ ہوتے۔ ۶۴ ",
        "اس دن کے متعلق سوچو کہ جب خدا انہیں پکارے گا اور کہے گا تم نے مرسلین کو کیا جواب دیا تھا۔ ۶۵ ",
        "اس دن تمام خبریں ان پر پوشیدہ رہیں گی، (یہاں تک کہ)وہ ایک دوسرے سے سوال (بھی)نہیں کر سکیں گے۔ ۶۶ ",
        "لیکن جو شخص توبہ کرے،ایمان لائے اور عمل صالح انجام دے تو امید ہے کہ وہ ہدایت یافتگان میں سے ہو جائے گا۔ ۶۷ ",
        "اور تیرا رب جسے چاہتا ہے تخلیق کرتا ہے اور جسے چاہتا ہے چن لیتا ہے۔(اس کے سامنے) ان کا کوئی اختیار نہیں۔ اللہ ان شریکوں سے منزہ و برتر ہے جن کے وہ قائل ہیں۔ ۶۸ ",
        "تیرا رب وہ سب جو کچھ جانتاہے کہ جو وہ اپنے سینوں میں چھپائے رکھتے ہیں اور جس کا اظہار کر دیتے ہیں۔ ۶۹ ",
        "وہ اللہ ہے کہ جس کے علاوہ کوئی معبود نہیں اور حمد و ستائش اسی کیلئے ہے اس جہان میں اور دوسرے جہان میں حاکمیت(بھی)اسی کیلئے ہے اور تم سب اسی کی طرف پلٹ کرجاؤ گے۔ ۷۰",
        "کہہ دو !مجھے بتاؤ کہ اگر خدا روز قیامت تک تمہارے لئے رات ہی کو باقی رکھنا چاہے تو کیا اللہ کے علاوہ کوئی معبود ہے جو تمہارے لئے روشنی لا سکے ؟ کیا تم سنتے نہیں ہو ؟ ۷۱ ",
        "کہہ دو مجھے بتاؤ اگر خدا روز قیامت تک دن ہی کو باقی رکھنا چاہے تو کیا اللہ کے علاوہ کوئی معبود ہے جو تمہارے لئے رات لا سکے تاکہ تم اس میں سکون پا سکو ؟ کیا تم دیکھتے نہیں ہو؟ ۷۲ ",
        "یہ امر اس کی رحمت سے ہے کہ اس نے تمہارے لئے رات اور دن بنائے ہیں تاکہ تم ان میں سکون پاؤ اور فضل الٰہی سے فائدہ اٹھاؤکہ شاید تم اس کی نعمت کا شکر ادا کرو۔ ۷۳ ",
        "اس دن کا سوچو جس میں وہ انہیں پکارے گا اورپوچھے گا: کہاں ہیں وہ جنہیں تم میرا شریک خیال کرتے تھے ؟ ۷۴ ",
        "ہم روزقیامت ہر امت میں سے گواہ منتخب کریں گے اور(گمراہ مشرکین سے) کہیں گے اپنی دلیل پیش کرو۔ لیکن وہ جانتے ہیں کہ حق اللہ کے لئے ہے اور جو کچھ بھی وہ افتراء پردازی کرتے تھے وہ سب ان (کی نگاہ) سے گم ہو جائے گی۔ ۷۵ ",
        "قارون قوم موسیٰ میں سے تھا لیکن اس نے ان پر ظلم کیا۔ ہم نے اسے اس قدر خزانے دیئے تھے کہ ان کے صندوق ایک طاقتور گروہ کیلئے بھی ا ٹھانا مشکل تھے۔وہ وقت یاد کرو جب اس کی قوم نے اس سے کہا: یہ سب متکبرانہ خوشی نہ کرو(کیونکہ) غرور آمیز خوشی کرنے والوں کو خدا دوست نہیں رکھتا۔ ۷۶ ",
        "اور جو کچھ اللہ نے تجھے دیا ہے اس کے ذریعے آخرت کا گھر تلاش کر اور دنیا سے اپنے حصہ کو فراموش نہ کر اور جیسے خدا نے تیرے ساتھ نیکی کی ہے تو بھی نیکی کر اور زمین پر ہرگز فساد و گناہ نہ کر کہ خدا مفسدین(فساد پھیلانیوالوں ) کو پسند نہیں فرماتا۔ ۷۷",
        "(قارون) کہنے لگا :یہ دولت میں نے اپنے علم سے حاصل کی ہے۔ کیا اسے معلوم نہ تھا کہ خدا نے اس سے پہلے کچھ ایسی بھی قوموں کو ہلاک کر دیا تھاجو اس سے زیادہ طاقتور اور زیادہ مال دار تھیں ؟اور (جب عذاب الٰہی آتا ہے تو) پھر مجرموں سے ان کے گناہوں کا نہیں پوچھا جاتا۔ ۷۸ ",
        "(ایک روز) قارون بڑی سج دھج اور ٹھاٹھ کے ساتھ اپنی قوم کے ساتھ نکلاتو وہ لوگ جو دنیوی زندگی کے طالب تھے کہنے لگے :جیسا مال و متاع قارون کو ملا ہے کاش ہمارے پاس بھی ہوتا !یقیناً اس کے پاس تو (دولت کا) بہت بڑا حصہ ہے۔ ۷۹ ",
        "اور جن لوگوں کو علم دیا گیا تھا وہ کہنے لگے کہ تم پر افسوس ہے۔ ثواب الٰہی بہتر ہے ان لوگوں کے لئے جو ایمان لاتے اور عمل صالح انجام دیتے رہتے ہیں لیکن اسے صابروں کے سوا کوئی نہیں پا سکتا۔ ۸۰ ",
        "آخر کار ہم نے اسے (قارون کو)اور اس کے گھر کو زمین میں دھنسا دیااور عذاب الٰہی کے مقابلے میں کوئی جماعت اس کی مدد نہ کر سکی،نہ وہ خود اپنی ہی مدد کر سکا۔ ۸۱ ",
        "اور وہ لوگ جو کل اس کے مقام و منزلت کی تمنا کرتے تھے (جب انہوں نے یہ منظر دیکھا تو) کہنے لگے :وائے ہو ہم پر! اللہ ہی ہے کہ جو اپنے بندوں میں سے جس پر چاہتا ہے رزق کو فراخ کر دیتا ہے اور جس پر چاہتا ہے تنگ کر دیتا ہے !گر خدا ہم پر احسان نہ کرتا تو ہمیں بھی زمین میں دھنسا دیتا افسوس کافروں پر کہ وہ ہرگز نجات نہیں پا سکتے۔ ۸۲ ",
        "ہم نے دار آخرت کو صرف ان لوگوں کیلئے بنایا ہے جو دنیا میں اپنے لئے بڑائی(اور حصول اقتدار) کی خواہش نہیں رکھتے اور نہ فساد کا ارادہ کرتے ہیں،اور انجام نیک تو پرہیز گاروں ہی کے لئے ہے۔ ۸۳ ",
        "جو شخص نیک کام کرتا ہے اس کیلئے اس کا بہتر صلہ موجود ہے اور جو لوگ کہ برے کام کرتے ہیں ان کا بدلہ بھی ان کے اعمال کے مطابق ہی دیا جائے گا۔ ۸۴",
        "وہ ذات جس نے تجھ پر قرآن (کی تبلیغ کو) فرض (واجب)فرمایا ہے وہی تجھے تیرے وطن واپس پہنچا دے گی۔ کہہ دے کہ میرا رب اسے بھی خوب جانتا ہے جو ہدایت لے کر آیا اور اسے بھی جو کھلی گمراہی میں ہے۔ ۸۵ ",
        "اور تجھے یہ توقع نہ تھی کہ یہ کتاب تجھ پر نازل کی جائے گی مگر یہ محض تیرے رب کی رحمت سے تجھ پر نازل ہوئی ہے۔پس ہرگز کافروں کا مدد گار نہ ہونا۔ ۸۶ ",
        "اور(کہیں ) بعد از نزول وہ تجھے آیات خدا کی تبلیغ سے روک نہ دیں۔ انہیں اپنے خدا کی طرف دعوت دے اور مشرکوں میں سے نہ ہو۔ ۸۷ ",
        "اور خدا کے ساتھ کسی اور معبود کو مت پکاروکیونکہ اس کے سوا کوئی معبود نہیں اس کی ذات کے سوا ہر چیزفانی ہے حکم اسی کا ہے اور سب کچھ اسی کی طرف لوٹ جائے گا۔ ۸۸"
    ],
    [
        "الم ۱ ",
        "کیا لوگ یہ خیال کرتے ہیں کہ صرف یہ کہنے سے کہ ہم ایمان لے آئے وہ چھوڑ دیئے جائیں گے اور ان کی آزمائش نہیں کی جائے گی؟ ۲ ",
        "جو لوگ ان سے پہلے تھے ہم نے ان کی بھی آزمائش کی تھی۔ ضروری ہے کہ خدا کا علم ان کے بارے میں (بھی) سچ ثابت ہو کہ جو سچے ہیں اور ان کے بارے میں بھی کہ جو کاذب ہیں۔ ۳ ",
        "کیا وہ لوگ جو اعمال بدکرتے ہیں یہ سمجھے ہوئے ہیں کہ وہ ہمارے قابو سے نکل جائیں گے ؟ وہ جو خیال کرتے ہیں وہ کتنا برا ہے۔ ۴ ",
        "جو کوئی خدا سے ملاقات (اور قیامت) کی امید رکھتا ہے اللہ کا مقرر کیا ہوا وقت ضرور آنے والا ہے۔ اور اللہ سننے والا اور جاننے والا ہے۔ ۵ ",
        "جو شخص جہاد اور کوشش کرتا ہے وہ اپنے ہی نفس(کی تہذیب) کے لئے جہاد کرتا ہے اور خدا جملہ اہل عالم سے بے نیا ز ہے۔ ۶",
        "اور جو لوگ ایمان لائے اور انہوں نے عمل صالح انجام دیئے، ہم ان کے گناہوں کو چھپا لیں گے (اور بخش دیں گے)اور انہیں ان کے اعمال کا بہت اچھا بدلہ دیں گے۔ ۷ ",
        "ہم نے انسان کو وصیت کی کہ وہ اپنے ماں باپ کے ساتھ نیکی کرے۔ اور اگر تیرے والدین یہ ا صرار کریں کہ تومیرے ساتھ کسی کو شریک بنائے، جس کا تجھے علم نہیں ہے،تو پھر تو ان کی اطاعت نہ کر۔ آخر کار تم سب کو لوٹ کر میرے پاس ہی آنا ہے پھر جو کچھ تم کرتے رہے ہو ہم تمہیں اس سے آگاہ کردیں گے۔ ۸ ",
        "اور جو لوگ ایمان لائے اور انہوں نے نیک کام کئے،ہم انہیں نیک لوگوں میں داخل کریں گے۔ ۹ ",
        "اور لوگوں میں ایسے بھی ہیں جو کہتے ہیں کہ ہم خدا پر ایمان لائے ہیں مگر جب انہیں راہ خدا میں ایذا اورتکلیف پہنچتی ہے تو وہ لوگوں کے فتنہ کو خدا کا عذاب سمجھتے ہیں۔ مگر جب تیرے پروردگار کی طرف سے مد د ونصرت پہنچتی ہے تو کہتے ہیں کہ ہم تو تمہارے ساتھ تھے۔ کیا خدا جو کچھ اہل عالم کے سینوں میں ہے اللہ اس سے اچھی طرح آگاہ نہیں ہے ؟ ۱۰ ",
        "اور اللہ یقیناً ان لوگوں کو جانتا ہے جو ایمان لائے ہیں اور انہیں بھی جو منافق ہیں۔ ۱۱ ",
        "اور کافروں نے ان لوگوں سے کہا جو ایمان لائے ہیں کہ تم ہمارے راستے کی پیروی کرو۔ ہم تمہارے گناہوں کابوجھ اٹھا لیں گے۔ مگر وہ ان کا ذر ہ بھر گناہ بھی نہیں اٹھائیں گے کیونکہ وہ جھوٹے ہیں۔ ۱۲ ",
        "یہ لوگ اپنا (اپنے گناہوں کا) بوجھ بھی اٹھائیں گے اور اپنے بوجھوں کے ساتھ اور لوگوں کے بوجھ بھی۔اور یہ لوگ جو افترا پردازی کرتے رہے ہیں قیامت کے روز اس کے متعلق ان سے پوچھاجائے گا۔ ۱۳ ",
        "اور ہم نے نوح کو اس کی قوم کی طرف بھیجا۔ وہ ان میں پچاس سال کم ایک ہزار سال تک رہے۔ پھر ان (قوم نوح) کو طوفان نے آن پکڑا جبکہ وہ ظالم تھے۔ ۱۴",
        "پھر ہم نے(نوح) کو اور کشتی والوں کو نجات دی اور اس کشتی کو اہل عالم کیلئے ایک نشانی بنا دیا۔ ۱۵ ",
        "اور ہم نے ابراہیم کو بھیجا جبکہ اس نے اپنی قوم سے کہا: تم خدا کی عبادت کر واور اسی سے ڈرو۔ یہ تمہارے لئے بہتر ہے اگر تم اس بات کو سمجھو۔ ۱۶ ",
        "تم لوگ خداکو چھوڑ کر (پتھر اور لکڑی کے بنے ہوئے) بتوں کی عبادت کرتے ہو اور آپس میں دروغ بافی کرتے ہو۔ خدا کو چھوڑ کرتم جن کی پرستش کرتے ہو وہ تمہیں رزق دینے کا اختیار نہیں رکھتے پس تم خدا ہی سے رزق طلب کر واور اسی کی عبادت کرو اور اس کا شکر ادا کرو کہ جس کی طرف لوٹ کر جاؤ گے۔ ۱۷ ",
        "اگر تم میری تکذیب کرتے ہو تو (یہ کوئی نئی بات نہیں )تم سے پہلی امتیں بھی انبیا کی تکذیب کرتی رہی ہیں۔ اور رسول پر تو واضح ابلاغ کے سوا اور کچھ فرض نہیں ہے۔ ۱۸ ",
        "کیا انہوں (منکرین معاد) نے نہیں دیکھا کہ خدا مخلوق کو کس طرح پیدا کرتا ہے اور پھر اسے واپس لوٹائے؟ اور یہ خدا کے نزدیک بہت آسان ہے۔ ۱۹ ",
        "(اے رسول) کہہ دو: زمین میں چل پھر کر دیکھو کہ اس (اللہ)نے پہلی دفعہ کس طرح مخلوق کو پیدا کیا۔اس کے بعد(اسی طرح)وہ دوسری دنیا کو بھی پیدا کرے گا،اور خدا ہر چیز پر قادر ہے۔ ۲۰ ",
        "خدا جسے چاہتا ہے ا(ور مستحق جانتا ہے)عذاب دیتا ہے اور جس پر چاہتا ہے رحم فرماتا ہے۔اور تم سب اسی کی طرف لوٹائے جاؤ گے۔ ۲۱ ",
        "اور تم ہرگز خدا کے ارادہ پر غالب نہیں آسکتے اور اس کے دائرہ قدرت سے نہ زمین میں فرار کر سکتے ہو نہ آسمان میں۔اور خدا کے سوا تمہارے لئے نہ کوئی ولی ہے نہ مدد گار۔ اور جن لوگوں نے خدا کی آیات اور اس کی لقا سے انکار کیا وہ میری ر حمت سے ناامید ہو گئے ہیں اور ان کے لئے دردناک عذاب ہے۔ ۲۲ ",
        "لیکن ابراہیم کی قوم کا جواب اس کے سوا کچھ نہ تھا کہ اسے قتل کر دو یا جلا دو۔ مگر خدا نے اسے آگ سے نجات بخشی اور اس واقعہ میں ایمان لانے والوں کیلئے نشانیاں ہیں۔ ۲۳",
        "(ابراہیم نے)!کہا تم نے خدا کو چھوڑ کر اپنے لئے بتوں کا انتخاب کیا ہے تاکہ یہ تمہارے لئے دنیا کی زندگی میں محبت اور دوستی کا سبب ہوں۔مگر تم بروز قیامت ایک دوسرے کی دوستی سے انکار کر دو گے اور ایک دوسرے پر لعنت کروگے۔اس روز تمہارا ٹھکانا دوزخ ہو گا اور کوئی تمہارا مدد گار نہ ہو گا۔ ۲۴",
        "پس اس (ابراہیم) پر لوط ایمان لایااور(ابراہیم نے) کہا: میں اپنے پروردگار کی طرف ہجرت کرنے والا ہوں۔بے شک وہ غالب اور حکمت والا ہے۔ ۲۵",
        "اور ہم نے ابراہیم کو اسحق اور یعقوب عطاکئے اوراس کے خاندان میں نبوت و کتاب عطافرمائیں اور ہم نے اسے دنیامیں اس کااجر(وبدلہ) دیا اور وہ آخرت میں بھی صالحین میں سے ہو گا۔ ۲۶",
        "اور(ہم نے لوط کو بھیجا) جب اس نے اپنی قوم سے کہا: تم بے حیائی کا کام کرتے ہو۔ تم سے پہلے دنیا میں کسی نے یہ کام نہیں کیا۔ ۲۷",
        "کیا تم مردوں کے پیچھے جاتے ہو اور راہ نسل انسانی کو قطع کرتے ہو اور اپنی مجلسوں میں بر ے اعمال انجام دیتے ہو؟ مگر اس کی قوم کا جواب اس کے سوا کچھ نہ تھا کہ انہوں نے کہا: اگر تو سچا ہے تو ہم پر خدا کا عذاب نازل کر دے۔ ۲۸",
        " (لوط نے)کہا :اے میرے رب ! تو اس مفسد قوم کے مقابلے میں میری مدد کر۔ ۲۹",
        "اور جب ہمارے بھیجے ہوئے (فرشتے) ابراہیم کے پاس خوشخبری لے کر آئے تو(بیٹے کے تولد کی بشارت دیتے ہوئے) انہوں نے کہا: ہم(قوم لوط کی) اس بستی کے لوگوں کو ہلاک کرنے والے ہیں کیونکہ اس کے باشندے ظالم ہیں۔ ۳۰",
        "اور جب ہمارے نمائندہ فرشتے ابراہیم کے پاس بشارت لے کر آئے اور انہوں نے یہ خبر سنائی کہ ہم اس بستی والوں کو ہلاک کرنا چاہتے ہیں کہ اس بستی کے لوگ بڑے ظالم ہیں ۳۱ ",
        "تو ابراہیم نے کہا کہ اس میں تو لوط بھی ہیں - انہوں نے جواب دیا کہ ہم سب سے باخبر ہیں - ہم انہیں اور ان کے گھر والوں کو نجات دے دیں گے علاوہ ان کی زوجہ کے کہ وہ پیچھے رہ جانے والوں میں ہے ۳۲ ",
        "پھر جب ہمارے فرشتے لوط کے پاس آئے تو وہ پریشان ہوگئے اور ان کی مہمانی کی طرف سے دل تنگ ہونے لگے ان لوگوں نے کہا کہ آپ ڈریں نہیں اور پریشان نہ ہوں ہم آپ کو اور آپ کے گھر والوں کو بچالیں گے صرف آپ کی زوجہ کو نہیں کہ وہ پیچھے رہ جانے والوں میں ہوگئی ہے ۳۳ ",
        "ہم اس بستی پر آسمان سے عذاب نازل کرنے والے ہیں کہ یہ لوگ بڑی بدکاری کررہے ہیں ۳۴ ",
        "اور ہم نے اس بستی میں سے صاحبانِ عقل و ہوش کے لئے کِھلی ہوئی نشانی باقی رکھی ہے ۳۵ ",
        "اور ہم نے مدین کی طرف ان کے بھائی شعیب کو بھیجا تو انہوں نے کہا کہ لوگو اللہ کی عبادت کرو اور روزِ آخرت سے امیدیں وابستہ کرو اور خبردار زمین میں فساد نہ پھیلاتے پھرو ۳۶ ",
        "تو ان لوگوں نے انہیں جھٹلادیا اور نتیجہ میں انہیں ایک زلزلے نے اپنی گرفت میں لے لیا اور وہ اپنے گھروں میں اوندھے زانو کے بل پڑے رہے ۳۷ ",
        "اور عاد و ثمود کو یاد کرو کہ تم لوگوں کے لئے ان کے گھر بھی س»راہ واضح ہوچکے ہیں اور شیطان نے ان کے لئے ان کے اعمال کو آراستہ کردیا تھا اور انہیں راستہ سے روک دیا تھا حالانکہ وہ لوگ بہت ہوشیار تھے ۳۸",
        "ہم نے ان سب کو ان کے گناہوں کی پاداش میں پکڑ لیا۔ ہم نے ان میں سے بعض پر سنگریزوں کی بارش کا طوفان بھیجا اور ان میں سے بعض کو ایک چیخ (آسمانی کڑک) نے آ پکڑا اوربعض کو ہم نے زمین میں دھنسا دیا اور بعض کو (پانی میں ) غرق کر دیا۔ اور خدا نے ہرگز ان پر ظلم نہیں کیا بلکہ ان لوگوں نے اپنے اوپر ظلم کیا تھا۔ ۳۹ ",
        "جن لوگوں نے خدا کے سوا دوسروں کو اپنا معبود اور ولی بنا رکھا ہے۔ وہ مکڑی کی مانند ہیں جو اپنے لئے(جالاتنتی اور) گھر بناتی ہے، جب کہ مکڑی کا گھر کمزور ترین گھر ہے،کاش کہ وہ لوگ اس بات کو سمجھتے۔ ۴۰ ",
        "وہ لوگ خدا کے علاوہ جسے بھی پکارتے ہیں خدا اسے جانتا ہے اور وہ غالب اور حکمت والا ہے۔ ۴۱ ",
        "اورہم لوگوں کے سمجھانے کیلئے یہ مثالیں بیان کرتے ہیں اور اہل علم کے سوا کوئی انہیں نہیں سمجھتا۔ ۴۲ ",
        "خدا نے آسمانوں اور زمین کو حق پر پیدا کیا ہے یقیناً اہل ایمان کیلئے ان میں نشانیاں ہیں۔ ۴۳ ",
        "کتاب میں سے جو کچھ تم پر وحی کیا گیا ہے اسے پڑھا کرو اور نماز قائم کرو کیونکہ نماز فواحش و منکرات سے روکتی ہے اور اللہ کا ذکر برترو بالا ہے۔ اور جو کچھ تم کرتے ہو خدا اسے جانتا ہے۔ ۴۴ ",
        "اور تم اہل کتاب سے بحث نہ کرو مگر احسن طریقہ سے، سوائے ان لوگوں کے جو ظلم کے مرتکب ہوں اور ان سے کہو کہ خدا کی طرف سے جو کچھ ہم پر نازل ہوا ہے اور جو کچھ تم پرنازل ہواہے ہم اس پر ایمان رکھتے ہیں اور ہمارا اور تمہار ا معبود ایک ہے اور ہم اس کے سامنے سر تسلیم خم کرتے ہیں۔ ۴۵",
        "اس طرح ہم نے تم پر کتاب نازل کی ہے۔ پس جن لوگوں کو ہم نے (اس سے قبل) آسمانی کتاب دی تھی وہ اس کتاب پر ایمان لائیں گے اور (مشرکین کے) اس گروہ میں سے بھی بعض اس پر ایمان لائیں گے اور ہماری آیات کا کفار کے سوا کوئی انکار نہیں کرتا۔ ۴۶ ",
        "اور تم نے اس سے پہلے کوئی کتاب نہیں پڑھی،نہ ہی اپنے ہاتھ سے کچھ لکھا۔ اگر ایسا ہوتا تو وہ لوگ ضرور شک کرتے کہ جو تمہاری باتوں کو باطل کرنے کے در پے ہیں۔ ۴۷ ",
        "بلکہ یہ (کتاب آسمانی کی) روشن آیات ہیں جو ان لوگوں کے سینے میں ہیں جنہیں علم دیا گیا ہے۔ اور ظالموں کے سوا ہماری آیات کا کوئی انکار نہیں کرتا۔ ۴۸ ",
        "اور وہ کہتے ہیں کہ اس پر خدا کی طرف سے معجزات نازل کیوں نہیں ہوئے؟ ان سے کہہ دو کہ معجزات توصرف خدا ہی کے پاس ہیں اور میں تو کھلم کھلا ڈرانے والا ہوں۔ ۴۹ ",
        "اور کیا ان لوگوں کے لیے یہ کافی نہیں کہ ہم نے تجھ پر یہ آسمانی کتاب نازل فرمائی ہے جو ہمیشہ انہیں پڑھ کر سنائی جاتی ہے یقیناً اس میں ایمان لانے والوں کیلئے رحمت و نصیحت ہے۔ ۵۰ ",
        "(اے رسولؐ!) ان سے کہہ دو کہ میرے اور تمہارے درمیان خداہی گواہ کافی ہے اور وہ جو کچھ آسمانوں اور زمین میں ہے اس سب کو جانتا ہے۔ اور جو لوگ باطل پر ایمان لائے اور انہوں نے خدا کا انکار کیا وہ خسارے میں ہیں۔ ۵۱ ",
        "یہ لوگ تجھ سے عذاب کے لئے جلدی کر رہے ہیں۔ اگر ایک وقت مقرر نہ ہو چکا ہوتا تو ان پر (اللہ کا) عذاب آہی جاتا یہ عذاب آخر کار ان پر ناگہانی طور پر نازل ہو گا جب کہ وہ (بالکل) بے خبر ہوں گے۔ ۵۲",
        "یہ تجھ سے عذاب کے لئے جلدی کر رہے ہیں جبکہ جہنم تو کافروں کو گھیرے ہوئے ہے۔ ۵۳",
        "اور جس دن (اللہ کا) عذاب انہیں اوپر سے نیچے تک ڈھانپ لے گا تو ان سے کہا جائے گا: تم جو کام کیا کرتے تھے اب اس کا مزہ چکھو (اور یہ بہت سخت اور دردناک دن ہو گا) ۵۴",
        "اے میرے بندو جو ایمان لائے ہو! میری زمین وسیع ہے تم میری ہی عبادت کرو(اور دشمن کے دباؤ میں ہرگز نہ آؤ)۔ ۵۵",
        "ہر متنفس موت کا مزہ چکھنے والا ہے پھر تم ہماری طرف لوٹ آؤ گے۔ ۵۶",
        "اور جو لوگ ایمان لائے اور انہوں نے نیک اعمال کئے ہم انہیں بہشت کے بالا خانوں میں جگہ دیں گے جن کے نیچے نہریں جاری ہیں۔ وہ ہمیشہ ان میں رہیں گے۔ نیک عمل کرنے والوں کا کیا خوب بدلہ ہے۔ ۵۷",
        "یہ وہ لوگ ہیں جو صبر(اور استقامت)اختیار کرتے ہیں۔ اور اپنے پروردگار پر توکل کرتے ہیں ۵۸",
        "ور کس قدر چلنے پھرنے والے جاندار ایسے ہیں کہ جو اپنا رزق اٹھانے کی قدرت نہیں رکھتے اللہ انہیں اور تمہیں رزق دیتا ہے اور وہ سننے والا، جاننے والا ہے۔ ۵۹",
        "اگر ان سے تو پوچھے کہ آسمانوں اور زمینوں کو کس نے خلق کیا اور کس نے تمہارے لئے شمس و قمر کو مسخر کیا ہے،تو وہ کہیں گی اللہ نے! تو پھر وہ(عبادت خدا سے) منحرف کیوں ہو رہے ہیں ؟ ۶۰",
        "خدا اپنے بندوں میں سے جس کے لئے چاہتا ہے روزی کو فراخ کر دیتا ہے اور جس کیلئے چاہتا ہے تنگ کر دیتا ہے۔ بیشک خدا ہر چیز کا جاننے والا ہے۔ ۶۱",
        "اگر تو ان سے پوچھے کہ آسمان سے پانی کس نے برسایا ۶۲",
        "اور اس کے وسیلہ سے زمین کو اس کی موت کے بعد کس نے زندہ کیا تو کہیں گے کہ اللہ نے۔ تو ان سے کہہ دے تمام تعریفیں اللہ ہی کیلئے ہیں مگر ان میں سے اکثر لوگ نہیں سمجھتے۔ ۶۳",
        "یہ دنیا کی زندگی تو لہو و لعب کے سوا کچھ نہیں اور حقیقی زندگی کا مقام تو دار آخرت ہی ہے کاش کہ وہ لوگ جانتے ہوتے! ۶۴ ",
        "جب یہ لوگ کشتی میں سوار ہوتے ہیں تو خلوص کے ساتھ اللہ کو پکارتے ہیں (اور اس کے غیر کو بھول جاتے ہیں )مگر جب اللہ انہیں نجات دے کر خشکی پر پہنچا دیتا ہے تو وہ پھر شرک کرنے لگتے ہیں۔ ۶۵ ",
        "(چھوڑو انہیں ) تاکہ جو آیات ہم نے انہیں بخشی ہیں ان کا انکار کریں اور دنیا کی زود گزر لذات سے فائدہ اٹھائیں۔ لیکن بہت جلد انہیں معلوم ہو جائے گا۔ ۶۶ ",
        "کیا انہوں نے نہیں دیکھا کہ ہم نے حرم (مکہ) کو مقام امن بنایا ہے، جبکہ اس سر زمین کے باہر سے لوگوں کو اٹھا کر لے جاتے ہیں ؟کیا یہ لوگ باطل پر ایمان لاتے ہیں اور خدا کی نعمت کا انکار کرتے ہیں ؟ ۶۷ ",
        "اس سے زیادہ ظالم کون ہے جو خدا پر جھوٹ باندھتا ہے یا جب اس کے سامنے حق بات آئے تو اس کی تکذیب کرتا ہے ؟ کیا کافروں کا ٹھکانا جہنم نہیں ہے؟ ۶۸ ",
        "اور جن لوگوں نے ہماری راہ میں (خلوص نیت کے ساتھ) جہاد کیا ہم ضرور انہیں اپنی راہ کی ہدایت دیں گے اور خدا نیکو کاروں کے ساتھ ہے۔ ۶۹"
    ],
    [
        "الم ۱ ",
        "اہل روم مغلوب ہو گئے ۲ ",
        "(اور یہ شکست)نزدیک کے ملک میں واقع ہوئی لیکن وہ مغلوب ہونے کے بعد عنقریب پھر غالب آ جائیں گے، ۳ ",
        "چند ہی سال میں اورسب کام حکم خدا سے ہوتے ہیں (اس شکست و کامیابی سے) قبل ہوں یا بعد میں اور اس روز مومنین خوش ہو جائیں گے۔ ۴ ",
        "(یہ خوشی) خدا کی مددسے (ہوگی) خدا جسے چاہتاہے فتح و نصرت فرماتاہے اور وہ عزیز و رحیم ہے۔ ۵",
        "یہ خدا کا وعدہ ہے اور وہ کبھی اپنے وعدہ کے خلاف نہیں کرتا، لیکن اکثر لوگ نہیں جانتے۔ ۶ ",
        "یہ لوگ تو دنیا کی صرف ظاہری زندگی کو جانتے ہیں۔اور آخرت کی زندگی سے غافل ہیں۔ ۷ ",
        "کیا وہ اپنے دل میں یہ نہیں سوچتے کہ اللہ نے آسمانوں ‘ زمین اور ان دونوں کے درمیان جو کچھ ہے، کو نہیں پیدا کیا مگر حق کے ساتھ اور ایک معینہ مدت کے لئے؟ مگر بہت سے لوگ (قیامت اور) اپنے رب کی لقا کے منکر ہیں۔ ۸ ",
        "کیا ان لوگوں نے زمین میں سیر نہیں کی کہ دیکھ لیتے کہ ان لوگوں کا انجام کیا ہوا جو ان سے پہلے تھے ؟وہ قوت میں ان سے زیادہ تھے۔ انہوں نے زمین کو زراعت اور آبادی کیلئے دگرگوں کیا اور اس سے زیادہ آباد کیا تھا۔ ان کے لئے مبعوث شدہ نبی ان کے پاس روشن دلیلوں کے ساتھ آتے رہے اور خدا ایسا نہ تھا جو ان پر ظلم کرتا۔ تو انہوں نے خود ہی اپنے آپ پر ظلم کیا تھا۔ ۹ ",
        "پھر ان لوگوں کا انجام جو اعمال بد کے مرتکب ہوئے، اس مقام تک پہنچا کہ انہوں نے آیات الٰہی کو جھٹلایا اور ان کی ہنسی اڑائی۔ ۱۰ ",
        "خدا ہی آفرینش کا آغاز کرتا ہے، پھر اس کا اعادہ فرماتاہے ٗپھر تم سب اسی کی طرف لوٹ جاؤ گے۔ ۱۱ ",
        "اور جس روز قیامت برپا ہو گی مجرمین مایوسی اور غم و اندوہ میں ڈوب جائیں گے۔ ۱۲ ",
        "اور جنہیں انہوں نے خدا کا شریک قرار دیا تھا ان میں سے کوئی بھی ان کا شفیع نہ ہو گااور وہ(اس روز) ان شریکوں کا انکار کر دیں گے۔ ۱۳ ",
        "اور جس روز قیامت برپا ہو گی تو(لوگ) ایک دوسرے کا ساتھ چھوڑ دیں گے۔ ۱۴ ",
        "وہ لوگ جو ایمان لائے اور انہوں نے نیک کام کئیٗ وہ باغ جنت میں خوش و مسرور ہوں گے۔ ۱۵",
        "لیکن وہ لوگ جنہوں نے کفر اختیار کیا اور ہماری آیات اور لقاکی تکذیب کی، وہ عذاب الٰہی میں حاضر کئے جائیں گے۔ ۱۶ ",
        "پاک و منزہ ہے(اسی کی تسبیح و تنزیہ کرو) جس وقت تم شام کرتے ہو اور صبح کرتے ہو۔ ۱۷ ",
        "آسمانوں اور زمینوں میں حمد و ستائش اسی کیلئے مخصوص ہے، بوقت ظہربھی اور عصر بھی۔ ۱۸ ",
        "وہ خدا زندہ کو مردہ سے نکالتا ہے اور مردہ کو زندہ سے اور زمین کو اس کی موت کے بعد حیات بخشا ہے اور اسی طرح تم بروز قیامت نکالے جاؤ گے۔ ۱۹ ",
        "اور اس خدا کی نشانیوں میں سے ایک یہ ہے کہ اس نے تمہیں مٹی سے پیدا کیا۔ اس کے بعد جب تم انسان بن گئے تو روئے زمین پر پھیل گئے۔ ۲۰ ",
        "اور اس کی آیات میں سے یہ بھی ہے کہ اس نے تمہارے لئے تمہاری ہی جنس سے ازواج کو پیدا کیا تاکہ تم ان کی قربت میں تسکین پاؤ اور اس نے تمہارے درمیان مودت و مہربانی پیدا کر دی۔ اس میں ان لوگوں کیلئے نشانیاں ہیں جو غور کرتے ہیں۔ ۲۱ ",
        "نیز اس کی آیات میں آسمانوں اور زمین کو پیدا اور تمہاری زبانوں اور رنگوں کامختلف ہونا بھی ہے بیشک اہل علم کے لئے اسی میں بہت سی نشانیاں ہیں۔ ۲۲ ",
        "اور اس کی آیات میں تمہاری رات اور دن کی نیند بھی ہے اور فضل الہی کے حصول کے لئے تمہاری سعی وکوششں بھی۔ تحقیق ان امور میں سننے والوں کے لئے (بہت سی) نشانیاں ہیں۔ ۲۳ ",
        "اور اس کی آیات میں یہ بھی ہے کہ وہ تم کو بجلی دکھاتا ہے جو خوف کا باعث بھی ہے اور(بارش کی) امید کا بھی۔اور وہ آسمان سے پانی برساتا ہے جس سے وہ زمین کو اس کی موت کے بعد زندہ کر دیتا ہے اس میں ان لوگوں کیلئے نشانیاں ہیں جو عقل سے کام لیتے ہیں۔ ۲۴",
        "اور اس کی آیات میں ایک یہ بھی ہے کہ آسمان و زمین اس کے حکم سے قائم ہیں۔پھر جب وہ تمہیں (قیامت میں ) زمین سے بلائے گا تو تم(سب کے سب) فوراً نکل پڑو گے۔ ۲۵ ",
        "اور آسمانوں اور زمین میں جو کچھ بھی ہے سب اس کے سامنے جھکے ہوئے ہیں اور سب اسی کے فرمان بردار ہیں۔ ۲۶ ",
        "اور وہی خلقت کا آغاز کرتا ہے،اور پھر اسے لوٹائے گا اور اس کیلئے یہ کام آسان تر ہے اور اس کیلئے آسمانوں اور زمین میں توصیف برتر ہے اور وہ غالب، حکمت والا ہے۔ ۲۷ ",
        "خدا تمہارے لئے تمہارے ہی حال کی ایک مثال بیان فرماتاہے۔ کیا تمہارے غلام اور لونڈیاں تمہارے اس مال میں، جو ہم نے تمہیں دیا ہیٗ شریک ہیں، کیاوہ اس میں تمہارے برابر کے حصہ دار ہیں کیا ان سے اجازت لئے بغیر تم اس میں تصرف سے اسی طرح ڈرتے ہو جیسے آزاد حصہ داروں سے ؟ہم اس طرح اپنی آیات کو ان کیلئے جو عقل سے کام لیتے ہیں کھول کر بیان کرتے ہیں۔ ۲۸ ",
        "بلکہ ظالم بغیر علم و آگاہی کے اپنی خواہشات کی پیروی کرتے ہیں اور خدا جسے گمراہ کرے اسے کون ہدایت کر سکتا ہے اور ان کا کوئی یاور و مدد گار نہ ہو گا۔ ۲۹ ",
        "تو اپنارخ پروردگار کے خالص دین کی طرف کر لے کیونکہ یہ فطرت ہے کہ جس پر اللہ نے انسانوں کو پیدا کیا ہے۔خدا کی تخلیق میں کوئی تغیر اور تبدل نہیں ہوتا اور یہی محکم و استوار دین ہے، لیکن اکثر لوگ اس حقیت کو نہیں جانتے۔ ۳۰ ",
        "تم اسی خدا کی طرف رجوع کئے رہو، نماز قائم کرتے رہو اور مشرکین میں سے نہ ہو جاؤ۔ ۳۱ ",
        "(نہ ان لوگوں میں ہونا)جنہوں نے اپنے دین کو ٹکڑے ٹکڑے کر دیا اور فرقوں میں بٹ گئے۔ ہر گروہ اسی سے خوش ہے جو کچھ اس کے پاس ہے۔ ۳۲",
        "جس وقت لوگوں کو ضرر پہنچتا ہے تو وہ اپنے رب کو پکارتے اور اس کی طرف رجوع کرتے ہیں۔ پھر جب وہ انہیں اپنی رحمت کا مزہ چکھاتا ہے تو ان میں سے ایک فریق اپنے پروردگار کی طرف سے مشرک ہو جاتا ہے۔ ۳۳",
        "تاکہ ہماری نعمتوں کا انکارکرے۔تم فائدہ اٹھا لو مگر جلد ہی تمہیں معلوم ہو جائے گا۔ ۳۴",
        "کیا ہم نے ان پر کوئی ایسی محکم دلیل نازل کی ہے جو انہیں شرک کرنا سکھاتی ہے اور اس کی توجیہ کرتی ہے؟ ۳۵",
        "اور جب ہم لوگوں کو اپنی رحمت کا مزہ چکھاتے ہیں تو وہ اس سے خوش ہو جاتے ہیں اور جب ان کے اعمال کے سبب انہیں کوئی تکلیف پہنچتی ہے تو وہ اچانک مایوس ہو جاتے ہیں۔ ۳۶",
        "کیا انہوں نے دیکھا کہ خدا جس کیلئے چاہتا ہے روزی کو فراخ(اور جس کے لئے چاہتا ہے تنگ) کر دیتا ہے ؟بے شک اس میں ایماندار لوگوں کیلئے نشانیاں ہیں۔ ۳۷",
        "پس تو قریبیوں، مسکینوں اور مسافروں کا حق ادا کردو۔ یہ امر ان لوگوں کیلئے جو رضائے خدا کے طالب ہیں بہتر ہے اور ایسے ہی لوگ نجات پانے والے ہیں۔ ۳۸",
        "اور تم جو سود دیتے ہو تاکہ لوگوں کے لئے مال میں افزائش ہو تو خدا کے نزدیک اس میں افزائش نہیں ہوتی البتہ تم جو بطور زکوۃ صرف رضائے الٰہی کے لئے دیتے ہو ایسے لوگ دو گنا اجر پانے والے ہیں۔ ۳۹",
        "خدا ہی کی ذات وہ ہے جس نے تمہیں پیدا کیا ٗپھررزق دیا پھر وہ تمہیں موت دے گا اور پھر زندہ کرے گا۔ تم نے خدا کے لئے جو شریک قرار دیئے ہیں ان میں سے کوئی ایسا ہے کہ ان کاموں میں سے کوئی کام کر سکے ؟ اللہ کی ذات ان شرکاء سیٗ جو تم قراردیتے ہو، منزہ و برتر ہے۔ ۴۰",
        "لوگوں کے اعمال کے باعث خشکی اور تری میں فساد پھیل گیا ہے۔ خدا چاہتا ہے کہ انہیں ان کے بعض اعمال کا مزہ چکھائے۔شاید کہ وہ خدا کی طرف رجوع کریں۔ ۴۱",
        "ان سے کہہ دو زمین میں چل پھر کر دیکھیں ان لوگوں کا انجام کیا ہوا جو ان سے پہلے تھے ان میں سے اکثر مشرک تھے۔ ۴۲ ",
        "(ا ے پیغمبرؐ) تم پنا رخ مستقیم اور پائیدار دین کی طرف کئے رہو اس دن کے آنے سے پہلے جسے ارادئہ الٰہی سے کوئی روک نہیں سکتا۔اس روز لوگ جماعتوں میں بٹ جائیں گے۔ ۴۳ ",
        "جس شخص نے کفر کیا اس کا کفر اسی کیلئے ضرررساں ہے اور جو لوگ کہ اعمال صالح بجالاتے ہیں وہ (اجرالٰہی کو) اپنے ہی فائدے کیلئے مہیا کرتے ہیں۔ ۴۴ ",
        "یہ اس لئے ہے کہ خدا ان لوگوں کو جو ایمان لائے ہیں اور اعمال صالح انجام دیتے ہیں اپنے فضل سے جزا دے یقیناً وہ کافروں کو دوست نہیں رکھتا۔ ۴۵ ",
        "اس کی (عظمت و قدرت کی) نشانیوں میں سے یہ ہے کہ وہ ہواؤں کو بشارت دہندہ بنا کر بھیجتا ہے تاکہ تمہیں اپنی رحمت سے سیراب کرے اور اسی کے حکم سے کشتیاں چلیں تم اس کے(فضل سے) استفادہ کرو۔ ممکن ہے کہ تم اس کا شکر(بھی) ادا کرو۔ ۴۶ ",
        "ہم نے تم سے پہلے ان کی قوم کی طرف رسول بھیجے۔ وہ ان کے پاس ہماری روشن دلیلیں لے کر گئے (مگر جب پندو نصائح سے کوئی فائدہ نہ ہواتو) تو ہم نے مجرمین سے انتقام لیا (اور ہم نے مومنین کی مدد کی) اور مومنین کی مدد کرنا ہم پر ہمیشہ فرض ہے۔ ۴۷ ",
        "وہ خدا ہی ہے جو ہواؤں کو بھیجتا ہے تاکہ وہ بادلوں کو حرکت میں لے آئیں،پھر انہیں آسمان کی وسعت میں جس طرح چاہتا ہے پھیلا دیتا ہے اور پھر انہیں تہ در تہ کر دیتا ہے۔پھر تم دیکھتے ہو کہ ان بادلوں کے بیچ میں سے بارش کے قطرے گرنے لگتے ہیں۔ جب خدا(اس حیات بخش بارش کو) اپنے بندوں پر (جنہیں وہ چاہتا ہے) برساتا ہے تو وہ خوش ہو جاتے ہیں۔ ۴۸ ",
        "اورہر چند کہ، وہ اس سے قبل کہ ان پر بارش نازل ہو،مایوس تھے۔ ۴۹ ",
        "رحمت الٰہی کے آثار دیکھو کہ اللہ زمین کو اس کی موت کے بعد کس طرح زندہ کر دیتا ہے،اور وہی ذات مردوں کو زندہ کرے گی اور وہ ہر چیز پر قدرت رکھنے والا ہے۔ ۵۰",
        "اگر ہم (گرم اور جلانے والی)ہوا بھیجیں کہ اس کے اثر سے وہ اپنی زراعت اور باغات کو زرد اور پژ مردہ دیکھیں تو وہ نا شکری کرنے لگتے ہیں۔ ۵۱ ",
        "اورتم مردوں کو اپنی بات نہیں سنا سکتے اور نہ ہی بہروں کو جب وہ منہ موڑ لیں۔ ۵۲ ",
        "نیزتم اندھوں کو ان کی گمراہی سے نکال کر ہدایت نہیں کر سکتے۔ تم تو صرف ان ہی لوگوں کو اپنی بات سنا سکتے ہو جو ہماری آیات پر ایمان لاتے ہیں اور حق کے سامنے سرتسلیم خم کئے ہوئے ہیں۔ ۵۳ ",
        "خدا ہی نے تمہیں کمزور حالت میں پیدا کیا، پھر کمزوری کے بعد اس نے قوت عنایت فرمائی۔ پھر قوت کے بعد کمزوری اور پیری کا وقت دیا۔ خدا جو چاہتا ہے پیدا کرتا ہے اور وہ جاننے والااورقدرت رکھنے والاہے۔ ۵۴ ",
        "اور جس روز قیامت برپا ہو گی تو گناہ گار قسمیں کھائیں گے کہ وہ(عالم برزخ میں ) ایک ساعت سے زیادہ نہیں ٹھہرے۔وہ اسی طرح ادراک حقیقت سے محروم رہے تھے۔ ۵۵ ",
        "اور جن لوگوں کو علم اور ایمان دیا گیا ہے وہ کہیں گے کہ تم فرمان خدا کے مطابق رو ز قیامت تک (عالم برزخ میں ) رہے ہو اور اب یہ اٹھنے کا دن ہے،مگر تم جانتے نہ تھے۔ ۵۶ ",
        "اس روز ظالموں کا عذر کچھ فائدہ نہ دے گا اور ان کی توبہ بھی قبول نہ کی جائے گی۔ ۵۷ ",
        "ہم نے لوگوں کیلئے اس قرآن میں ہر قسم کی مثالیں بیان کردی ہیں۔ اگر تم ان کے سامنے کوئی آیت پیش کرتے ہو تو یہ کافر کہتے ہیں کہ تم تو جھوٹے ہو (اور یہ سب جادو ہے)۔ ۵۸ ",
        "اس طرح خدا ان لوگوں کے دلوں پرٗ جو علم نہیں رکھتے مہر لگا دیتا ہے، ۵۹ ",
        "جب کہ حالت یہ ہے تو تم صبر کرو کیوں کہ خدا کا وعدہ حق ہے، اور جو لوگ ایمان نہیں رکھتے وہ تمہیں غضب ناک نہ کریں۔ ۶۰"
    ],
    [
        "الم ۱ ",
        "یہ کتاب حکیم کی آیات ہیں۔ ۲ ",
        "جونیک لوگوں کیلئے ہدایت و رحمت کا سبب ہیں۔ ۳ ",
        "وہی جو نماز کو قائم کرتے ہیں زکوٰۃ ادا کرتے ہیں اور آخرت پر یقین رکھتے ہیں۔ ۴ ",
        "وہی لوگ اپنے پروردگار کی ہدایت پر ہیں اور وہی فلاح اور نجات پانے والے ہیں۔ ۵ ",
        "بعض لوگ باطل اور بیہودہ باتیں (باقاعدہ) خریدتے ہیں تاکہ لوگوں کو جہالت و نادانی کی بناء پر گمراہ کریں اور آیات الٰہی کا مذاق اڑائیں۔ان کے لئے ذلیل اور خوار کرنے والا عذاب ہے۔ ۶ ",
        "جس وقت اس پر ہماری آیات پڑھی جاتی ہیں تو وہ تکبر کی بناء پر ان سے منہ موڑ لیتا ہے،گویا اس نے سنا ہی نہیں یا اس کے کان بالکل بہرے ہوں۔ اسے درد ناک عذاب کی بشارت دے دو۔ ۷ ",
        "(لیکن) جو لوگ ایمان لائے ہیں اور نیک اعمال بجالاتے ہیں، رحمتوں سے بھرے ہوئے بہشت کے باغات ان کیلئے ہیں۔ ۸ ",
        "وہ ہمیشہ ہمیشہ ان میں رہیں گے یہ خدا کا مسلم اور حقیقی وعدہ ہے اور وہی عزیز و حکیم ہے۔ ۹ ",
        "اللہ نے آسمانوں کو قابل رویت ستونوں کے بغیر خلق فرمایا اور زمین میں پہاڑ نصب کئے تاکہ زمین تمہیں مضطرب و متزلزل نہ کرے اورروئے زمین پر ہر چلنے والے کو پھیلا دیا۔ اور ہم نے آسمانوں سے پانی نازل فرمایا اور اس کے ذریعہ ہم نے روئے زمین پر مختلف قسم کے قیمتی نباتات کے جوڑے جوڑے اگائے۔ ۱۰ ",
        "یہ خدا کی خلقت ہے لیکن مجھے دکھاؤ کہ خدا کے علاوہ جو معبود ہیں انہوں نے کسی چیز کو پیدا کیا ہے ؟ لیکن ظالم تو واضح گمراہی میں ہیں۔ ۱۱",
        "اور ہم نے لقمان کو حکمت عطا کی کہ پروردگار کا شکریہ ادا کرو اور جو بھی شکریہ ادا کرتا ہے وہ اپنے ہی فائدہ کے لئے کرتا ہے اور جو کفرانِ نعمت کرتا ہے اسے معلوم رہے کہ خدا بے نیاز بھی ہے اور قابل حمدوثنا بھی ہے ۱۲ ",
        "اور اس وقت کو یاد کرو جب لقمان نے اپنے فرزند کو نصیحت کرتے ہوئے کہا کہ بیٹا خبردار کسی کو خدا کا شریک نہ بنانا کہ شرک بہت بڑا ظلم ہے ۱۳ ",
        "اور ہم نے انسان کو ماں باپ کے بارے میں نصیحت کی ہے کہ اس کی ماں نے دکھ پر دکھ سہہ کر اسے پیٹ میں رکھا ہے اور اس کی دودھ بڑھائی بھی دوسال میں ہوئی ہے ...._ کہ میرا اور اپنے ماں باپ کا شکریہ ادا کرو کہ تم سب کی بازگشت میری ہی طرف ہے ۱۴ ",
        "اور اگر تمہارے ماں باپ اس بات پر زور دیں کہ کسی ایسی چیز کو میرا شریک بناؤ جس کا تمہیں علم نہیں ہے تو خبردار ان کی اطاعت نہ کرنا لیکن دنیا میں ان کے ساتھ نیکی کا برتاؤ کرنا اور اس کے راستے کو اختیار کرنا جو میری طرف متوجہ ہو پھر اس کے بعد تم سب کی بازگشت میری ہی طرف ہے اور اس وقت میں بتاؤں گا کہ تم لوگ کیا کررہے تھے ۱۵ ",
        "بیٹا نیکی یا بدی ایک رائی کے دانہ کے برابر ہو اور کسی پتھر کے اندر ہو یا آسمانوں پر ہو یا زمینوں کی گہرائیوں میں ہو تو خدا روزِ قیامت ضرور اسے سامنے لائے گا کہ وہ لطیف بھی ہے اور باخبر بھی ہے ۱۶ ",
        "بیٹا نماز قائم کرو, نیکیوں کا حکم دو, برائیوں سے منع کرو, اور اس راہ میں جو مصیبت پڑے اس پر صبر کرو کہ یہ بہت بڑی ہمت کا کام ہے ۱۷ ",
        "اور خبردار لوگوں کے سامنے اکڑ کر منہ نہ پُھلا لینا اور زمین میں غرور کے ساتھ نہ چلنا کہ خدا اکڑنے والے اور مغرور کو پسند نہیں کرتا ہے ۱۸ ",
        "اور اپنی رفتار میں میانہ روی سے کام لینا اور اپنی آواز کو دھیما رکھنا کہ سب سے بدتر آواز گدھے کی آواز ہوتی ہے (جو بلاسبب بھونڈے انداز سے چیختا رہتا ہے ۱۹",
        "کیا تو نے دیکھا نہیں کہ خدا نے ان چیزوں کو جو آسمانوں اور زمین میں ہیں،تمہارے لئے مسخر فرمایاہے اور اپنی نعمتوں کو چاہے وہ ظاہری ہوں یا باطنی ٗ تم پر وسیع و زیادہ کر دیا ہے، لیکن بعض لوگ بغیر کسی علم و دانش اور ہدایت اور واضح کتاب کے خدا کے بارے میں لڑائی جھگڑا کرتے ہیں۔ ۲۰ ",
        "جس وقت ان سے کہا جائے جو کچھ خدا نے نازل کیا ہے اس کی پیروی کرو تو کہتے ہیں نہیں،ہم تو اس چیز کی پیروی کریں گے کہ جس پر اپنے آباؤ اجداد کو پایا ہے۔کیا اگر شیطان انہیں بھڑکتی ہوئی آگ کے عذاب کی طرف بھی دعوت دے (پھر بھی پیروی کریں گے) ؟ ۲۱ ",
        "جو شخص اپنی روح (اوردل و جان)کو خدا کے سپرد کر دے، جبکہ وہ نیکو کار ہو، اس نے محکم سہارے (اور وسیلہ)کو پکڑا ہے(اور قابل اطمینان شے کا سہارا لیا ہے) اور تمام کاموں کی عاقبت و انجام خدا ہی کی طرف ہے۔ ۲۲ ",
        "اور جو شخص کافر ہو جائے تو اس کا کفر تجھے غمگین نہ کرے۔ ان سب کی بازگشت ہماری طرف ہے اور ہم انہیں ان اعمال سے ٗجو انہوں نے انجام دیئے ہیں، آگاہ کریں گے۔بیشک خدا دلوں کے راز سے بھی خوب واقف ہے۔ ۲۳ ",
        "ہم تھوڑے سے دنیوی فائدے کو ان کے اختیار میں دے دیں گے۔پھر انہیں عذاب شدید کے برداشت کرنے پر مجبور کریں گے۔ ۲۴ ",
        "اگر تم ان سے سوال کرو کہ کس نے آسمانوں اور زمین کو خلق کیا ہے ؟تویقیناً وہ کہیں گے اللہ نے۔کہہ دو الحمد للہ !(کہ تم خود معترف ہوئے) لیکن ان میں سے اکثر نہیں جانتے۔ ۲۵ ",
        "اللہ کیلئے وہ کچھ ہے جو آسمانوں اور زمین میں ہے کیونکہ خدا بے نیاز اور لائق حمدو ستائش ہے۔ ۲۶ ",
        "اوراگر روئے زمین پر تمام درخت قلم بن جائیں، سمندر ان کیلئے سیاہی بن جائے اور ان میں سات دیگر سمندروں کا اضافہ کیا جائے تو یہ سب کے سب ختم ہو جائیں گے لیکن کلمات الٰہی ختم نہیں ہوں گے یقیناً خدا عزیز و حکیم ہے۔ ۲۷ ",
        "تم سب کی دوبارہ خلقت و زندگی ایک فرد کی زندگی سے زیادہ نہیں ہے۔ بیشک خدا سننے والا، دیکھنے والا ہے۔ ۲۸",
        "کیا تم نے نہیں دیکھا کہ خدا رات کو دن میں اور دن کو رات میں داخل کرتا ہے اور اس نے سورج اور چاند کو تمہارے لئے مسخر کیا ہے اور ہر ایک معین و مقررہ(وقت تک اپنی) حرکت کوجاری رکھے ہوئے ہے اورجوکام تم کرتے ہو خدا اس سے آگاہ ہے؟ ۲۹ ",
        "یہ سب کچھ اس امر کی دلیل ہے کہ خدا حق ہے اور اس کے علاوہ جس کو وہ پکارتے ہیں سب باطل ہے اور خدا بلند مقام اور عظیم مرتبے والا ہے۔ ۳۰ ",
        "کیا تو نے نہیں دیکھا کہ کشتیاں سمندر کے سینے پر حکم خدا اور اس کی نعمت کی برکت سے چلتی ہیں وہ تمہیں اپنی آیات کا ایک حصہ دکھائے؟ بیشک اس میں تمام صبر و شکر کرنے والوں کیلئے قدرت خدا کی بہت سی نشانیاں ہیں۔ ۳۱ ",
        "اور جس وقت (دریائی سفر میں ) بادلوں کی طرح کوئی موج انہیں چھپا دے(اور ان کے سر کے اوپر آ جائے) تو وہ خدا کو خلوص کے ساتھ پکارتے ہیں لیکن جس و قت اللہ انہیں خشکی کی طرف نجات دیتاہے تو بعض لوگ تو اعتدال کی راہ اختیار کرتے ہیں اور ہماری آیات کا کوئی شخص سوائے عہد شکن کفر کرنے والے کے انکار نہیں کرتا۔ ۳۲ ",
        "اے لوگو ! خدا کا تقویٰ اختیار کرو اور اس دن سے ڈرو کہ جس میں نہ باپ اپنے بیٹے کے اعمال کی جزاء کا بار اٹھائے گا اور نہ بیٹا باپ کی جزاء میں سے کسی چیز کا۔ یقیناً خدا کا وعدہ حق ہے۔ لہٰذا دنیوی زندگی تمہیں فریب نہ دے اور شیطان تمہیں مغرور نہ کرے۔ ۳۳ ",
        "قیام قیامت کے وقت سے آگاہی خدا کے ساتھ مخصوص ہے، وہی ہے جو بارش کو نازل کرتاہے اور جو کچھ ماؤں کے رحم میں ہے اسے جانتا ہے اور کوئی شخص نہیں جانتا کہ وہ کل کیا کرے گا اور کوئی نہیں جانتا کہ وہ کس زمین پر مرے گا صرف خدا ہی (اس سب کا)عالم و آگاہ ہے۔ ۳۴"
    ],
    [
        "الم ۱ ",
        "یہ وہ کتاب ہے جو عالمین کے پروردگار کی طرف سے نازل ہوئی ہے اور اس میں کسی طرح کا شک نہیں ہے۔ ۲ ",
        "لیکن وہ کہتے ہیں (محمدنے) خدا پر جھوٹ باندھا ہے لیکن (انہیں جاننا چاہئے) کہ یہ تیرے پروردگار کی طرف سے حق بات ہے تاکہ تم ایسے گروہ کو ڈراؤ جس کی طرف تم سے پہلے کوئی ڈرانے والا نہیں آیا۔ شاید(وہ پندو نصیحت حاصل کرکے) ہدایت پا جائیں۔ ۳ ",
        "خدا وہ ہے جس نے آسمانوں اور زمین کو اور جو کچھ ان دونوں کے درمیان ہے، چھ دنوں (ادوار) میں پیدا کیا، پھر عرش(قدرت) پر قرار پایا۔ تمہارے لئے اس کے علاوہ اور کوئی ولی اور شفاعت کرنے والا نہیں ہے۔ کیا تم نصیحت حاصل نہیں کرتے ؟ ۴ ",
        "اس جہان کے امور کی آسمان سے زمین تک وہی تدبیر کرتا ہے پھر اس دن جس کی مقدار ہزار سال ہے،(ان سالوں کے حساب سے جو تم شمار کرتے ہو) اس کی طرف لوٹ جائے گا(اور دنیا ختم ہو جائے گی)۔ ۵ ",
        "وہ وہی خدا ہے کہ مخفی و آشکارسے باخبر ہے اور نا قبل شکست اور مہربان ہے۔ ۶ ",
        "وہ وہی ہے جس نے جس چیز کو پیدا کیا، اچھا پیدا کیا اور خلقت انسان کی ابتداء مٹی سے قرار دی۔ ۷ ",
        "پھر اس کی نسل کو نا چیز اور بے قدرو قیمت پانی کے نچوڑ سے خلق فرمایا۔ ۸ ",
        "پھر اس کے بدن کو موزوں بنایا، اور اپنی روح میں سے اس میں پھونکا، تمہارے لئے کان، آنکھیں اور دل قرار دیئے، لیکن تم بہت کم اس کی نعمتوں کا شکر ادا کرتے ہو۔ ۹ ",
        "انہوں نے کہا کیا جس وقت ہم مر جائیں گے اور زمین میں گم ہو جائیں گے تو نئی زندگی پا لیں گے ؟ لیکن وہ تو اپنے پروردگار کی ملاقات کا انکار کرتے ہیں۔ ۱۰ ",
        "کہہ دو کہ موت کا فرشتہ جو تم پر مامور ہوا ہے،تمہاری (روح کو) قبض کر لے گا، پھر تم اپنے پروردگار کی طرف پلٹ جاؤ گے۔ ۱۱",
        "اور اگر تم ان مجرموں کو دیکھو، جس وقت کہ وہ اپنے پروردگار کی بارگاہ میں سر نیچے کئے ہوئے کہیں گے،پروردگارا ! جو کچھ تو نے وعدہ کیا تھا ہم نے اسے دیکھا اور سناہے۔ ہمیں واپس پلٹا دے تاکہ ہم عمل صالح بجا لائیں۔ ہم قیامت پر ایمان رکھتے ہیں۔ ۱۲",
        "اوراگر ہم چاہتے تو ہر انسان کو(جبری طور پر اور) لازمی ہدایت دیتے لیکن ہم نے(انہیں آزاد چھوڑ رکھا ہے اور) مقرر کیا ہے کہ دوزخ کو(بے ایمان اور گناہگار)جن وانس کے تمام افراد سے بھر دیں۔ ۱۳",
        "(اور ان سے کہو کہ عذاب جہنم کو) چکھوٗ اس لئے کہ آج کی ملاقات کو تم نے فراموش کر دیا تھا۔ہم نے بھی تمہیں فراموش کیا ہے اور ہمیشہ کے عذاب کو ان اعمال کی وجہ سے چکھو جو تم نے انجام دیئے ہیں۔ ۱۴",
        "صرف وہی لوگ ہماری آیات پر ایمان لاتے ہیں جنہیں جب بھی ان آیات کی یاددہانی کرائی جائے تو سجدہ میں گر پڑتے ہیں وہ اپنے پروردگار کی تسبیح و حمد بجا لاتے ہیں اور تکبر نہیں کرتے۔ ۱۵",
        "ان کے پہلو رات کو بستروں سے دور رہتے ہیں۔(وہ کھڑے ہو جاتے ہیں اور خدا کی بارگاہ کی طرف رخ کرتے ہیں) اپنے پروردگار کو خوف و امید کے ساتھ پکارتے ہیں اور جو کچھ ہم نے انہیں روزی دی ہے اس میں سے خرچ کرتے ہیں۔ ۱۶",
        "کوئی شخص نہیں جانتا کہ کیسی اہم جزائیں جو آنکھوں کی روشنی کا سبب بنتی ہیں ان کے لئے چھپی ہوئی ہیں۔ یہ ان اعمال کی جزاء ہے جنہیں وہ انجام دیتے تھے۔ ۱۷",
        "کیا وہ شخص جو صاحب ایمان ہو اس شخص کی طرح ہے جو فاسق ہے ؟ نہیں ! یہ دونوں کبھی بھی برابر نہیں ہو سکتے۔ ۱۸",
        "لیکن وہ لوگ جو ایمان لے آئے اور جنہوں نے عمل صالح انجام دیئے، ان کے لئے دائمی بہشت کے باغات ہوں گے۔ یہ(خدا کی طرف سے) ان کی میزبانی کا وسیلہ (اور سامان ضیافت) ہے، ان اعمال کے مقابلہ میں جنہیں وہ انجام دیتے تھے۔ ۱۹",
        "لیکن وہ لوگ جو فاسق ہو گئے ان کی ہمیشہ کی جگہ آگ ہے۔جس وقت اس سے نکلنا چاہیں گے تو انہیں اس کی طرف لوٹا دیا جائے گا اور ان سے کہا جائے گا اس آگ کا عذاب چکھو جس کا تم انکار کرتے تھے۔ ۲۰",
        "ہم انہیں (اس دنیا کا)نزدیکی عذاب(آخرت کے) بڑے عذاب سے پہلے چکھائیں گے شاید کہ وہ پلٹ آئیں۔ ۲۱ ",
        "اس شخص سے بڑھ کر کون زیادہ ظالم ہے جسے اس کے پروردگار کی آیات کی یاد دہانی کرائی گئی ہو لیکن وہ اس سے اعراض اورروگردانی کرے۔ یقیناً ہم مجرمین سے انتقام لیں گے۔ ۲۲ ",
        "ہم نے موسیٰ کو آسمانی کتاب دی اور تجھے شک نہیں ہونا چاہئے کہ اس نے آیات الٰہی کو حاصل کر لیا اور ہم نے اسے بنی اسرائیل کیلئے ہدایت کا ذریعہ قرار دیا۔ ۲۳ ",
        "اور ان میں سے ہم نے آئمہ (اور پیشوا) منتخب کئے جو ہمارے حکم سے (لوگوں کی) ہدایت کرتے تھے، اس بناء پر کہ انہوں نے صبر کیا اور ہماری آیات پر یقین رکھتے تھے۔ ۲۴ ",
        "یقیناً تمہارا پروردگار ان کے درمیان قیامت کے دن فیصلہ کر دیگا جس چیز میں وہ اختلاف کرتے تھے (اور ہر شخص کو اس کے اعمال کی سزا دے گا)۔ ۲۵ ",
        "کیا ان کی ہدایت کیلئے یہی کافی نہیں کہ ہم نے بہت سے افراد کو ہلاک کر دیا ہے جو ان سے صدیوں پہلے گزر چکے ہیں ؟ یہ ان کے(ویران شدہ) گھروں میں چلتے پھرتے ہیں۔اس میں خدا کی قدرت (اور اس کے درد ناک عذاب) کی نشانیاں ہیں۔ کیا وہ سنتے نہیں ؟ ۲۶ ",
        "کیا انہوں نے نہیں دیکھا کہ ہم پانی کو خشک زمینوں کی طرف چلاتے ہیں اور اس کے ذریعہ زراعتیں اگاتے ہیں جن سے ان کے چوپائے بھی کھاتے ہیں اور وہ خود بھی۔ کیا وہ دیکھتے نہیں ؟ ۲۷ ",
        "اور وہ کہتے ہیں اگر تم سچ کہتے ہو تو یہ تمہاری کامیابی وفتح کب ہو گی؟ ۲۸ ",
        "کہہ دوکامیابی کے دن ایمان لانا کافروں کیلئے سود مند نہ ہو گا اور انہیں کسی قسم کی مہلت نہیں دیجائیگی۔ ۲۹ ",
        "(ا ے پیغمبر) اب جب کہ ایسا ہی ہے تو ان سے منہ پھیر لے اور منتظر رہ وہ بھی منتظر رہیں۔ (تو رحمت خدا کا منتظر رہ اور وہ اس کے عذاب کے منتظر رہیں )۔ ۳۰"
    ],
    [
        "اے پیغمبر خدا سے ڈرتے رہئیے اور خبردار کافروں اور منافقوں کی اطاعت نہ کیجئے گا یقینا اللہ ہر شے کا جاننے والا اور صاحب ه حکمت ہے ۱ ",
        "اور جو کچھ آپ کے پروردگار کی طرف سے وحی کی جاتی ہے اسی کا اتباع کرتے رہیں کہ اللہ تم لوگوں کے اعمال سے خوب باخبر ہے ۲ ",
        "اور اپنے خدا پر اعتماد کیجئے کہ وہ نگرانی کے لئے بہت کافی ہے ۳ ",
        "اور اللہ نے کسی مرد کے سینے میں دو دل نہیں قرار دیئے ہیں اور تمہاری وہ بیویاں جن سے تم ا ظہار کرتے ہو انہیں تمہاری واقعی ماں نہیں قرار دیا ہے اور نہ تمہاری منہ بولی اولاد کواولادقرار دیا ہے یہ سب تمہاری زبانی باتیں ہیں اور اللہ تو صرف حق کی بات کہتا ہے اور سیدھے راستے کی طرف ہدایت کرتا ہے ۴ ",
        "ان بچوں کو ان کے باپ کے نام سے پکارو کہ یہی خدا کی نظر میں انصاف سے قریب تر ہے اور اگر ان کے باپ کو نہیں جانتے ہو تو یہ دین میں تمہارے بھائی اور دوست ہیں اور تمہارے لئے اس بات میں کوئی حرج نہیں ہے جو تم سے غلطی ہوگئی ہے البتہ تم اس بات کے ضرور ذمہ دار ہو جو تمہارے دلوں سے قصداانجام دی ہے اور اللہ بہت بخشنے والا اور مہربان ہے ۵ ",
        "بیشک نبی تمام مومنین سے ان کے نفس کے بہ نسبت زیادہ اولیٰ ہے اور ان کی بیویاں ان سب کی مائیں ہیں اور مومنین و مہاجرین میں سے قرابتدار ایک دوسرے سے زیادہ اولویت اور قربت رکھتے ہیں مگر یہ کہ تم اپنے دوستوں کے ساتھ نیک برتاؤ کرنا چاہو تو کوئی بات نہیں ہے یہ بات کتابِ خدا میں لکھی ہوئی موجود ہے ۶",
        "اس وقت کو یاد کرو جب ہم نے پیغمبروں سے عہد لیا اور تجھ سے اور نوح، ابراہیم، موسیٰ اورعیسیٰ بن مریم سے اور ان سے سب سے ہم نے محکم پیمان لیا تھا(کہ تبلیغ و رسالت کے فرائض میں کوتاہی نہ کریں )۔ ۷ ",
        "تا کہ خدا سچوں کی صداقت کے بارے میں سوال کرے اور کافروں کے لئے درد ناک عذاب تیار کر رکھاہے۔ ۸ ",
        "اے وہ لوگ جو ایمان لائے ہو!اپنے اوپر خدا کی نعمت کو یاد کرو، اس وقت کہ جب (عظیم) لشکر تمہاری طرف آئے۔ لیکن ہم نے سخت آندھی (اور طوفان) اور ایسے لشکر ان پر بھیجے جنہیں تم نہیں دیکھ سکے۔ اور جو کچھ تم کرتے ہو خدا اسے دیکھ رہاہے۔ ۹ ",
        "اس وقت کو یاد کرو، جب وہ تمہارے (شہر کے) اوپر اور نیچے سے وارد ہوئے (اور مدینہ کا محاصرہ کر لیا) اور اس وقت جب کہ آنکھیں شدت وحشت سے خیرہ ہوگئی تھیں اور جان لبوں تک پہنچ چکی تھی اور تم خدا کے بارے میں طرح طرح کی بدگمانیاں کر رہے تھے۔ ۱۰ ",
        "وہاں مومنین کی آزمائش کی گئی اور وہ سخت مضطرب اور پریشان ہو گئے۔ ۱۱ ",
        "اس وقت کو یاد کرو جب منافقین اور وہ لوگ جن کے دلوں میں بیماری تھی، کہتے تھے کہ خدا اور اس کے رسول نے ہمیں جھوٹے وعدوں کے سوا کچھ نہیں دیا۔ ۱۲ ",
        "اور اس وقت کو بھی یاد کرو جب ان میں سے ایک گروہ نے کہا، اسے اہل یثرب! (مدینہ والو!) یہاں تمہارے ٹھہرنے کی کوئی جگہ نہیں ہے۔ اپنے گھروں کی طرف پلٹ جاؤ اور ان میں سے ایک گروہ پیغمبر سے واپس پلٹ جانے کی اجازت لیتا اور کہتا تھا۔ ہمارے گھر غیر محفوظ ہیں۔ حالانکہ وہ غیر محفوظ نہیں تھے کہ (جنگ سے) بھاگ جائیں۔ ۱۳ ",
        "وہ تو ایسے لوگ تھے کہ اگر دشمن مدینہ کے اطراف و جوانب سے ان پر وارد ہوتے اور ان کو شرک کی طرف لوٹ جانے کی پیشکش کرتے تو وہ ضرور قبول کر لیتے اور سوائے تھوڑی سی مدت کے اس راہ کے انتخاب کرنے سے دریغ نہ کرتے۔ ۱۴ ",
        "انہوں نے اس سے پہلے خدا سے عہد کیا تھا کہ وہ دشمن کو پشت نہیں دکھائیں گے اور خدا کے عہدوپیمان کے بارے میں ان سے سوال کیا جائیگا۔ ۱۵",
        "کہہ دیجئے کہ اگر موت یا مارے جانے سے فرار کرتے ہو تو وہ تمہارے لئے سودمند نہیں ہے اور اس وقتی زندگی کے تھوڑے سے فائدہ کے سوا تمہیں کچھ نہیں ملے گا۔ ۱۶ ",
        "کہہ دیجئے کہ خدا کے ارادے کے مقابلہ میں کون تمہاری حفاظت کر سکے گا۔ اگراس نے تمہارے لئے مصیبت یا رحمت کا ارادہ کرہی لیاہے اور خدا کے علاوہ تمہیں کوئی بھی سرپرست اور یارویاور نہیں ملے گا۔ ۱۷ ",
        "خدا ان افراد کو اچھی طرح جانتا ہے جو لوگوں کو جنگ سے روکتے ہیں اور ان کو بھی جو اپنے بھائیوں سے کہتے تھے کہ ہماری طرف آؤ (اور اپنے آپ کو معرکہ جنگ سے باہر نکالو) وہ(کمزور افراد ہیں اور) سوائے تھوڑی سی مقدار کے جنگ نہیں کرتے۔ ۱۸ ",
        "وہ تمہارے بارے میں ہر چیز میں بخیل ہیں اور جس وقت خوف اور بحران کے لمحات پیش آتے ہیں تو آپ دیکھیں گیکہ وہ آپ کی طرف اس طرح سے دیکھتے ہیں اور ان کی آنکھوں کے ڈھیلے یوں چکر لگاتے ہیں گویا ان پر موت کی غشی طاری ہو۔ لیکن جب خوف اور وحشت کی یہ حالت ختم ہو جاتی ہے تو وہ تمہارے خلاف غیظ و غضب سے لبریز تیز اور تند زبانیں کھولتے ہیں (اور مال غنیمت سے اپنے حصہ کا مطالبہ کرتے ہیں ) حالانکہ وہ اس میں بھی حریص اور بخیل ہیں وہ ہر گز ایمان نہیں لائے۔ لہٰذا خدا نے ان کے اعمال کو حبط اور نابود کر دیا اور یہ کام خدا کے لئے آسان ہے۔ ۱۹ ",
        "وہ گمان کرتے ہیں کہ ابھی احزاب کا لشکر نہیں گیا اور اگروہ پلٹ آئیں تو یہ دوست رکھتے ہیں کہ بادیہ نشین بدؤں کے درمیان منتشر اور مخفی ہو جائیں، تمہاری خبر حاصل کرتے رہیں اور اگر تمہارے درمیان رہیں تو سوائے تھوڑی سی دیر کے جنگ و پیکار نہ کریں۔ ۲۰ ",
        "تم لوگوں کے لئے رسول خدا کی زندگی میں بہترین نمونہ ہے ان لوگوں کے لئے جو رحمت خدا اور روز جزاء کی امید رکھتے ہیں اور خد اکو بہت زیادہ یاد کرتے ہیں۔ ۲۱ ",
        "جب مومنین نے احزاب کے لشکر کو دیکھا تو کہا یہ وہی ہے جس کاخدا اور اس کے رسول نے ہم سے وعدہ کیاتھا اور خدا اور اس کے رسول نے سچ فرما",
        "مؤمنین میں ایسے لوگ بھی ہیں جو اللہ سے باندھے گئے عہد و پیماں پر صدق دل سے قائم ہیں۔ بعض اپنے عہد کو پورا کر گئے (اور انہوں نے راہ خدا میں شربت شہادت نوش کرلیا) اور کچھ انتطار میں ہیں اور انہوں نے ہر گز اپنے عہد و پیمان میں کسی قسم کی تبدیلی نہیں کی۔ ۲۳ ",
        "مقصد یہ ہے کہ خدا سچوں کو ان کی سچائی کی بنا پر اجر دے اور جب چاہے منافقین کو عذاب دے،یا (اگر توبہ کریں تو) ان کی توبہ قبول کرے کیونکہ خدا غفور ور رحیم ہے۔ ۲۴ ",
        "خدا نے کافر احزاب کا منہ پھرا دیا۔ وہ جلتے کڑھتے، نامراد لوٹ گئے اور خدا نے اس میدان میں مومنین کو جنگ سے بے نیاز کر دیا۔ (انہیں فتح عطا کی) اور اللہ طاقتور اور ناقابل شکست ہے۔ ۲۵ ",
        "خدا نے اہل کتاب میں سے جن کی(مشرکین عرب کی طرف سے) حمایت کی انہیں ان کے محکم قلعوں سے نیچے کھینچا اور ان کے دلوں میں رعب ڈال دیا(اور ان کا معاملہ یہاں تک پہنچا کہ) ان میں سے ایک گروہ کو تم قتل کر رہے ہو اور دوسرے گروہ کو قیدی بنا رہے ہو۔ ۲۶ ",
        "اور ان کی زمینوں، ان کے گھروں اور ان کے مالوں کو تمہارے اختیار میں دے دیا۔ اور(اسی طرح)اس زمین کو بھی جس میں تم نے کبھی قدم بھی نہیں رکھا تھا۔اور یقیناً خدا ہر چیز پر قادر ہے۔ ۲۷ ",
        "اے پیغمبر! اپنی بیویوں سے کہہ دیجئے کہ اگر تم دنیا کی زندگی اور اس کی زینت چاہتی ہو تو آؤ، میں تمہیں کچھ ہدیہ دے کر اچھے طریقے سے رخصت کر دوں۔ ۲۸ ",
        "اور اگر تم خدا، اس کے پیغمبر اور دار آخرت کی طالب ہو تو خدا نے تم میں نیکو کاروں کے لئے عظیم اجر مہیا کر رکھا ہے۔ ۲۹ ",
        "اے نبی کی بیویو! تم میں سے جو بھی صریح گناہ اور برے کام کی مرتکب ہو گی اس کا عذاب دگنا ہو گا اور یہ خدا کے لئے نہایت آسان ہے۔ ۳۰",
        "اور تم میں سے جو کوئی خدا اور اس کے رسول کے لئے خضوع و خشوع اختیار کرے گی اور عمل صالح بجا لائے گی۔ توہم اس کو دوگنا اجر و جزاء دیں گے اور اس کیلئے ہم نے باعظمت روزی فراہم کر رکھی ہے۔ ۳۱ ",
        "اے بنی کی بیویو! اگر تقویٰ اپناؤ تو تم عام عورتوں کی طرح نہیں ہو، لہٰذا ہوس انگیز قسم کی گفتگو نہ کیا کرو کہیں کوئی بیمار دل شخص تمہارے بارے میں لالچ میں نہ پڑ جائے اور صاف سیدھی بات کیا کرو۔ ۳۲ ",
        "اور اپنے گھروں میں ٹک کر رہو، اور پہلی جاہلیت کی طرح لوگوں کے سامنے نہ نکلا کرو، اور نماز قائم کرو اور زکوٰۃ ادا کرو اور خدا اور اس کے رسول کی اطاعت کرو۔ اے اہل بیت! خدا تو یہ چاہتا ہے کہ (ہر طرح کی) نجاست اور گناہ کو تم سے دور رکھے اور تمہیں ہر طرح سے پاک و پاکیزہ رکھے۔ ۳۳ ",
        "اور جو کچھ تمہارے گھروں میں آیات خدا اور حکمت و دانش کی تلاوت کی جاتی ہے اسے یاد رکھو اور خدا لطیف و خبیر ہے۔ ۳۴ ",
        "بے شک مسلمان مرد اور مسلمان عورتیں، صاحب ایمان مرد اور صاحب ایمان عورتیں، فرمان الٰہی کے مطیع مرد اور مطیع عورتیں، سچے مرد اور سچی عورتیں، صابر مرد اور صابر عورتیں، باخشوع مرد اور باخشوع عورتیں، راہ خدامیں ) خرچ کرنے والے مرد اور خرچ کرنے والی عورتیں، روزہ دار مرد اور روزہ دار عورتیں، وہ مرد جو اپنے دامن عفت کو آلودگی سے محفوظ رکھتے ہیں اور پاک دامن عورتیں، وہ مرد جو خدا کو زیادہ یاد کرتے ہیں۔ اور وہ عورتیں جو زیادہ یاد خدا میں مصروف رہتی ہیں خدانے ان سب کے لئے مغفرت اور اجر عظیم فراہم کر رکھاہے۔ ۳۵",
        "اور کسی مومن مرد یا عورت کو اختیار نہیں ہے کہ جب خدا و رسول کسی امر کے بارے میں فیصلہ کردیں تو وہ بھی اپنے امر کے بارے میں صاحبِ اختیار بن جائے اور جو بھی خدا و رسول کی نافرمانی کرے گا وہ بڑی کھاَلی ہوئی گمراہی میں مبتلا ہوگا ۳۶ ",
        "اور اس وقت کو یاد کرو جب تم اس شخص سے جس پر خدا نے بھی نعمت نازل کی اور تم نے بھی احسان کیا یہ کہہ رہے تھے کہ اپنی زوجہ کو روک کر رکھو اوراللہ سے ڈرو اور تم اپنے دل میں اس بات کو چھپائے ہوئے تھے جسے خدا ظاہر کرنے والا تھا اور تمہیں لوگوں کے طعنوں کا خوف تھا حالانکہ خدا زیادہ حقدار ہے کہ اس سے ڈرا جائے اس کے بعد جب زید نے اپنی حاجت پوری کرلی تو ہم نے اس عورت کا عقد تم سے کردیا تاکہ مومنین کے لئے منہ بولے بیٹوں کی بیویوں سے عقد کرنے میں کوئی حرج نہ رہے جب وہ لوگ اپنی ضرورت پوری کرچکیں اوراللہ کا حکم بہرحال نافذ ہوکر رہتا ہے ۳۷ ",
        "نبی کے لئے خدا کے فرائض میں کوئی حرج نہیں ہے یہ گزشتہ انبیائ کے دور سے سنّت الہٰیّہ چلی آرہی ہے اوراللہ کا حکم صحیح اندازے کے مطابق مقرر کیا ہوا ہوتا ہے ۳۸ ",
        "وہ لوگ ا للہ کے پیغام کو پہنچاتے ہیں اور دل میں اس کا خوف رکھتے ہیں اور اس کے علاوہ کسی سے نہیں ڈرتے ہیںاوراللہ حساب کرنے کے لئے کافی ہے ۳۹ ",
        "محمد تمہارے مُردوں میں سے کسی ایک کے باپ نہیں ہیں لیکن و ہ اللہ کے رسول اور سلسلہ انبیائ علیھ السّلامکے خاتم ہیں اوراللہ ہر شے کا خوب جاننے والا ہے ۴۰ ",
        "ایمان والواللہ کا ذکر بہت زیادہ کیا کرو ۴۱ ",
        "اور صبح و شام اس کی تسبیح کیا کرو ۴۲ ",
        "وہی وہ ہے جو تم پر رحمت نازل کرتا ہے اور اس کے فرشتے بھی تاکہ تمہیں تاریکیوں سے نکال کر نور کی منزل تک لے آئے اور وہ صاحبان هایمان پر بہت زیادہ مہربان ہے ۴۳",
        "ان کا تحیہ سلام ہے جس دن وہ اس سے ملاقات کریں گے اور خد انے ان کے لئے نہایت ہی قیمتی جزاء مقرر کر رکھی ہے۔ ۴۴ ",
        "اے پیغمبرہم نے تجھے گواہ، خوشخبری دینے والا اور انذار کرنے والا بنا کر بھیجا ہے۔ ۴۵ ",
        "اور تجھے اللہ کے حکم سے اسی کی طرف دعوت دینے والا اور روشنی عطا کرنے والا چراغ دیا ہے۔ ۴۶ ",
        "اور مومنین کو بشارت دے کہ ان کے لئے اللہ کی طرف سے عظیم فضل اور اجر ہے۔ ۴۷ ",
        "اور تو کفار و منافقین کی اطاعت نہ کر اور نہ ہی ان کے آزار اور اذیتوں کی پرواہ کر خدا پر توکل کر او ریہی کافی ہے کہ خدا(تیرا)حامی اور مدافع ہے۔ ۴۸ ",
        "اے وہ لوگو جو ایمان لائے ہو جب تم مومنہ عورتوں کے ساتھ نکاح کرو، اور ہم بستر ہونے سے پہلے انہیں طلاق دے دو تو تمہاری وجہ سے ان پر کوئی عدت نہیں ہے کہ جس کا تم حساب رکھو (بلکہ) انہیں مناسب ہدیہ دے کر شائستہ طریقے سے رخصت کر دو۔ ۴۹ ",
        "اے پیغمبر! ہم نے آپ کی ان ازدواج کو حلال کیا ہے جن کا حق مہر آپ ادا کر چکے ہیں اور اسی طرح وہ کنیزیں جو غنیمت کے ذریعے ہم نے آپ کو بخشی ہیں اور آپ ان کے مالک ہوئے ہیں اور آپ کے چچا کی بیٹیاں، پھوپھیوں کی بیٹیاں، ماموؤں کی بیٹیاں اور خالاؤں کی بیٹیاں کہ جنہوں نے آپ کے ساتھ ہجرت کی ہے، اور جس وقت کوئی با ایمان عورت خود کو پیغمبر کے لئے ہبہ کردے(اور مہر کا تقاضا نہ کرے) اگر نبی چاہے تو اس سے بیاہ کر سکتا ہے، لیکن اس قسم کا نکاح صرف آپ کی ذات کے لئے جائز ہے نہ کہ دوسرے مومنین کے لئے ہمیں معلوم ہے کہ ان کے لئے ہم نے ان کی بیویوں اور کنیزوں کے بارے میں کون سا حکم مقرر کیا ہے۔ یہ اس بناء پر کسی مشکل سے دو چار نہ ہوں، اور خدا بخشنے والا اور بڑا مہربان ہے۔ ۵۰",
        "اپنی بیویوں میں سے جس (کے مقررہ وقت) کو آپ چاہیں مٔوخر کر سکتے ہیں اور جسے چاہیں اپنے پاس ٹھہرا سکتے ہیں اور ان میں سے جن بعض کو آپ نے اپنے سے الگ کر دیا ہے اگر چاہیں تو اپنے پاس جگہ دے دیں، آپ پر کوئی گناہ نہیں ہے۔ یہ خدائی حکم ان کی آنکھوں کی ٹھنڈک کے لئے ہے اور یہ وہ غمگین نہ ہوں بلکہ جو کچھ آپ انہیں دے دیں وہ سب اس پر راضی ہوں اور خدا اس چیز کو اچھی طرح جانتا ہے جو تمہارے دلوں میں ہے۔اور خدا جا ننے والا اورحلیم بھی ہے۔ ۵۱",
        "اس کے بعد آپ پر کوئی اور عورت حلال نہیں ہے اور نہ ہی آپ ایک اپنی بیوی کو طلاق دے کر دوسری بیوی کو اس جگہ لا سکتے ہیں ہر چند کہ ان کا حسن وجمال آپ کو اچھا لگے، سوائے ان عورتوں کے جو کنیز کی صورت میں آپ کے ملک میں آجائیں۔ خدا ہر چیز کا ناظر اور نگہبان ہے۔ ۵۲",
        "اے ایمان لانے والو! پیغمبر کے گھروں میں داخل مت ہو مگر یہ کہ تمہیں کھانا کھانے کی اجازت دی جائے اور وہ بھی(البتہ مقررہ وقت سے سے پہلے نہ آؤ اور)کھانے کے انتطار میں نہ بیٹھو۔ لیکن جب تمہیں دعوت ہو تو داخل ہو جاؤ اور جس وقت کھانا کھالو تونکل جاؤ اور کھانا کھا لینے کے بعد بحث و مباحثہ اور باتیں کرنے کے لئے نہ بیٹھے رہو۔یہ عمل پیغمبر کو پریشان کرتا ہے جب کہ وہ تم سے شرم کرتے ہیں لیکن خدا حق(کے بیان کرنے) سے نہیں شرماتا۔ اور جس وقت وسائل زندگی میں سے کوئی چیز(عاریتاً) رسول کی بیویوں سے طلب کر نا چاہو تو پردہ کے پیچھے سے طلب کرو۔ یہ کام تمہارے اور ان کے دلوں کو زیادہ پاک رکھتا ہے اور تم حق نہیں رکھتے کہ پیغمبر خدا کو آزار پہنچاؤ اور نہ ہی کبھی ان کے بعد ان کی بیویوں کو اپنی زوجیت میں لانا کیونکہ یہ کام خدا کے نزدیک بہت بڑی جسارت ہے۔ ۵۳",
        "تم کسی چیز کو ظاہر کرو یا مخفی رکھو،خدا ہر چیز سے آگاہ ہے۔ ۵۴",
        "ازواج رسول پر کوئی گناہ نہیں کہ وہ اپنے آباؤ اجداد، اولاد، بھائیوں بھتیجوں، بھانجوں، مسلمان عورتوں اور اپنی کنیزوں (سے بغیر حجاب ملیں )۔ اور(اے ازواج رسول) تقویٰ الٰہی اختیار کرو کیونکہ خدا ہر چیز سے آگاہ ہے۔ ۵۵ ",
        "خدا اور اس کے فرشتے بنی پر درود بھیجتے ہیں اے ایمان والوں تم بھی ان پر درود بھیجو اور سلام کرو اور ان کے فرمان پر سرتسلیم خم کرو۔ ۵۶ ",
        "جو لوگ اللہ اور اس کے رسول کو اذیت پہنچاتے ہیں، خدا انہیں دنیا اور آخرت میں اپنی رحمت سے دور کر دیتا ہے اور اس نے ان کے لئے خوار کردینے والا عذاب تیار کر کر رکھا ہے۔ ۵۷ ",
        "اور جو اہل ایمان مردوں اور عورتوں کو بلاوجہ اذیت پہنچاتے ہیں، وہ بہتان اور واضح گناہ کے مرتکب ہوتے ہیں۔ ۵۸ ",
        "اے پیغمبر اپنی بیویوں، بیٹیوں اور مٔومنین کی عورتوں سے کہہ دیجئے کہ وہ اپنی اوڑھنیاں اپنے اوپر ڈال لیا کریں تاکہ گھٹیاعورتوں سے الگ پہچانی جائیں اور انہیں تکلیف نہ پہنچے، اورخدا ہمیشہ غفور رحیم ہے۔ ۵۹ ",
        "اگر منافقین اور وہ لوگ جن کے دلوں میں بیماری ہے اور اسی طرح وہ لوگ بھی جو مدینہ میں جھوٹی خبریں اور بے بنیاد افواہیں پھیلاتے ہیں اپنی کارستانیوں سے باز نہ آئے تو ہم آپ کو ان کے خلاف تیار کر دیں گے پھر وہ تھوڑی مدت کے سوا آپ کے نزدیک اس شہر میں نہیں رہ سکیں گے۔ ۶۰ ",
        "او رہر جگہ سے دھتکار ے جائیں گے اور جہاں کہیں ملیں گے گرفتار کر لئے جائیں گے اور قتل کر دیئے جائیں گے۔ ۶۱ ",
        "گذشتہ اقوام میں خدا کی یہی سنت جاری رہی ہے اور آپ خدا کی سنت میں کسی قسم کی تبدیلی نہیں پائیں گے۔ ۶۲",
        "لوگ آپ سے قیامت کے بارے میں سوال کرتے ہیں۔ کہہ دیجئے کہ اس کا علم صرف خدا وند عالم کے پاس ہے۔ اور آپ کو کیا معلوم کہ قیا مت نزدیک ہی ہو۔ ۶۳ ",
        "خدا نے کافروں پر لعنت کی ہے ان کے لئے جلانے والی آگ تیار کررکھی ہے۔ ۶۴ ",
        "وہ اس میں ہمیشہ رہیں گے اور وہاں ان کا نہ کوئی سر پرست ہوگا اور نہ کوئی مددگار۔ ۶۵ ",
        "وہ دن جس میں ان کے چہرے تبدیل ہوجائیں گے اوروہ کہیں گے: اے کاش! ہم نے خدا اور اس کے رسول کی اطاعت کی ہوتی۔ ۶۶ ",
        "اور کہیں گے! خدا وند ا! ہم نے اپنے بڑوں اور وڈیروں کی اطاعت کی اور انہوں نے ہمیں گمراہ کیا۔ ۶۷ ",
        "پروردگار ا! تو انہیں دگنا عذاب دے اور ان پر بہت بڑی لعنت فرما۔ ۶۸ ",
        "اے وہ لوگو جو ایمان لائے ہوان لوگوں کی طرح نہ ہو جانا جنہوں نے موسیٰ کو تکلیف پہنچائی اور خدا نے موسیٰ کو اس چیز سے مبرا فرمایا جو وہ ان کے حق میں کہتے تھے اور وہ خدا کے نزدیک آبرو مند تھے۔ ۶۹ ",
        "اے وہ لوگو جو ایمان لائے ہو خدا سے ڈرو اور حق بات کرو۔ ۷۰ ",
        "تاکہ خدا تمہارے اعمال کی اصلاح کرے اور تمہارے گناہوں کو بخش دے اور جو شخص خدا اور اس کے رسول کی اطاعت کرے گا، وہ عظیم کامیابی سے سرفراز ہو گا۔ ۷۱ ",
        "ہم نے امانت (ذمہ داری اور ولایت الہٰیہ) کو آسمانوں، زمین اور پہاڑوں پر پیش کیا تو انہوں نے اس کے اٹھانے سے انکار کردیا اور اس سے ڈر گئے۔ لیکن انسان نے (اس کا بوجھ) اپنے کندھوں پر اٹھا لیا، وہ بہت ہی ظالم اور جا ہل تھا (اس نے اس مقام کی قدر و منزلت کو نہ پہچا نا اور اپنے اوپر ظلم کیا) ۷۲ ",
        "مقصد یہ تھا کہ منا فق مردوں اور منا فق عورتوں اور مشرک مردوں اور مشرک عورتوں کی صفیں مومنین سے جدا ہوجائیں اور خداان کو عذاب دے اور اپنی رحمت صاحب ایمان مردوں اور عور توں پر نازل کرے اور خدا ہمیشہ غفور و رحیم ہے۔ ۷۳"
    ],
    [
        "حمد و (ستائش) اس خدا کے لئے مخصوص ہے کہ جو ان تمام چیزوں کا مالک ہے جو آسمانوں اور زمین میں ہیں، اور آخرت میں بھی وہی حمد کے لائق ہے اور وہ حکیم اور ہر چیز سے باخبر ہے۔ ۱ ",
        "جو کچھ زمین میں داخل ہوتا ہے وہ اسے بھی جانتا ہے، اور جو کچھ اس سے باہر نکلتا ہے۔ (اس کا علم بھی رکھتا ہے) اور (اسی طرح) جو کچھ آسمانوں سے نازل ہوتا ہے اور جو کچھ اس میں اوپر جاتا ہے (سب سے باخبر ہے) اور وہ مہربان اور بخشنے والا ہے۔ ۲ ",
        "کافروں نے کہا: قیامت ہر گز ہمارے پاس نہیں آئے گی، تم کہہ دو:ہاں ! مجھے اپنے پرور دگار کی قسم وہ ضرور تمہارے پاس آئے گی وہ خدا کہ جو غیب سے آگاہ ہے، آسمانوں اور زمین میں نہ تو ایک ذرہ کے برابر کوئی چیز اس سے مخفی رہے گی، نہ اس سے کچھ چھوٹی نہ اس سے زیادہ بڑی، مگر یہ کہ وہ کتاب مبین میں ثبت ہے۔ ۳ ",
        "تا کہ وہ ان لوگوں کو کہ جو ایمان لائے اور انہوں نے نیک عمل انجام دیئے، جزا دے، ان کے لیے بخشش اور باعزت روزی ہے۔ ۴ ",
        "وہ لوگ کہ جو ہماری آیات (کی تکذیب) کی کوشش میں لگے ہوئے ہیں، اور انہوں نے یہ گمان کرتے ہیں کہ وہ ہماری قدرت سے باہرہیں ان کے لیے برا اور درد ناک عذاب ہوگا۔ ۵ ",
        "او روہ لوگ کہ جو علم رکھتے ہیں، وہ تو اس چیز کو، کہ جو تیرے پروردگار کی طرف سے تجھ پر نازل ہوئی ہے، حق سمجھتے ہیں اور یہ کہ وہ عزیز و حمید خدا کے راستہ کی طرف ہدایت کرتی ہے۔ ۶ ",
        "اور کافروں نے یہ کہا کہ کیا ہم تمہیں ایسا آدمی دکھائیں کہ جو اس بات کی خبر دیتا ہے کہ جس وقت تم (مر جاؤ گے اور مٹی ہو جاؤ گے اور) بالکل ریزہ ریزہ ہو جاؤ گے (تو دوبارہ) نئے سرے سے پیدا کیے جاؤ گے؟ ۷",
        "کیا اس نے خدا پر جھوٹ بہتان باندھا ہے ؟ یا اسے کسی قسم کا جنون ہے؟ (ایسا نہیں ہے) بلکہ وہ لوگ کہ جو آخرت پر ایمان نہیں رکھتے، وہ عذاب اور بہت بڑی گمراہی میں ہیں۔ ۸ ",
        "کیا انہوں نے اپنے آگے اور پیچھے آسمان و زمین سے متعلق چیزوں پر نظر نہیں کی؟ اگر ہم چاہیں تو انہیں (ایک زلزلہ سے) زمین میں دھنسا دیں، یا آسمان سے (پتھر کا) کوئی ٹکڑا ان پر گرا دیں، اس میں ہر تو بہ کرنے والے بندے کے لیے (خدا کی قدرت کی) واضح نشانی موجود ہے۔ ۹ ",
        "ہم نے داؤد کو اپنے فضل سے ایک عظیم نعمت بخشی (ہم نے پہاڑوں اور پرندوں کو حکم دیا) اے پہاڑو اور اے پرندو! تم اس کے ساتھ ہم آواز ہو جاؤ (اور اس کے ساتھ خدا کی تسبیح کہو) اور ہم نے لوہے کو اس کے لیے نرم کر دیا۔ ۱۰ ",
        "(اور ہم نے انہیں حکم دیا کہ تم) کامل اور فراخ زرہیں بناؤ، اور حلقوں کو مناسب اندازے سے بناؤ، اور صالح اور نیک عمل بجالاؤ، یقیناً میں تمہارے عمل کو دیکھ رہا ہوں۔ ۱۱ ",
        "اور ہم نے سلیمان کے لیے ہوا کو مسخر کر دیا تھا کہ وہ صبح کے وقت بھی ایک مہینہ کی راہ طے کیا کرتی، اور شام کے وقت بھی ایک مہینے کی راہ طے کرتی تھی، اور ہم نے ان کے لیے تابنے کا چشمہ جاری کر دیا تھا، اور خدا کے حکم سے جنوں کا ایک گروہ ان کی خدمت میں کام سر انجام دیا کرتا تھا، اور ان میں سے جو کوئی ہمارے حکم سے روگردانی کرتا تھا، تو ہم اسے جلا نے والی آگ کا مزہ چکھاتے تھے۔ ۱۲ ",
        "جو کچھ سلیمان چاہتے تھے وہ ان کے لیے بناتے رہتے تھے، عبادت خانے، تصویریں (یا مورتیاں )، کھانے کے لیے بڑے بڑے حوض جیسے برتن اور ایک جگہ جمی ہوئی دیگیں (اور ہم نے ان سے کہا) اے آل داؤد! تم (ان نعمتوں کا) شکر بجا لاؤ، لیکن میرے بندوں میں سے بہت کم لوگ شکر کرنے والے ہیں۔ ۱۳ ",
        "لیکن جب ہم نے ان کے لیے موت کا حکم جاری کر دیا، تو کسی نے بھی اس کے مرنے کی انہیں خبر نہ دی سوائے زمین پر چلنے والی (دیمک) کے کہ جو اس کے عصا کو کھا رہی تھی، (یہاں تک کہ وہ عصا ٹوٹ گیا اور سلیمان کا جسم زمین پر آگرا) جب وہ زمین پر گرے تو اس وقت جنوں نے سمجھا کہ اگر وہ غیب جانتے ہوتے تو وہ اس ذلیل کرنے والے عذاب میں مبتلا نہ رہتے۔ ۱۴",
        "اور قوم سبا کے لئے ان کے وطن ہی میں ہماری نشانی تھی کہ داہنے بائیں دونوں طرف باغات تھے. تم لوگ اپنے پروردگار کا دیا رزق کھاؤ اور اس کا شکر ادا کرو تمہارے لئے پاکیزہ شہر اور بخشنے والا پروردگار ہے ۱۵ ",
        "مگر ان لوگوں نے انحراف کیا تو ہم نے ان پر بڑے زوروں کا سیلاب بھیج دیا اور ان کے دونوں باغات کو ایسے دو باغات میں تبدیل کردیا جن کے پھل بے مزہ تھے اور ان میں جھاؤ کے درخت اور کچھ بیریاں بھی تھیں ۱۶ ",
        "یہ ہم نے ان کی ناشکری کی سزادی ہے اور ہم ناشکروں کے علاوہ کس کو سزادیتے ہیں ۱۷ ",
        "اور جب ہم نے ان کے اور ان بستیوں کے درمیان جن میں ہم نے برکتیں رکھی ہیں کچھ نمایاں بستیاں قرار دیں اور ان کے درمیان سیر کو معّین کردیا کہ اب دن و رات جب چاہو سفر کرو محفوظ رہوگے ۱۸ ",
        "تو انہوں نے اس پر بھی یہ کہا کہ پروردگار ہمارے سفر دور دراز بنادے اوراس طرح اپنے نفس پر ظلم کیا تو ہم نے انہیں کہانی بناکر چھوڑ دیا اور انہیں ٹکڑے ٹکڑے کردیا کہ یقینا اس میں صبر و شکر کرنے والوں کے لئے بڑی نشانیاں پائی جاتی ہیں ۱۹ ",
        "اور ان پر ابلیس نے اپنے گمان کو سچا کردکھایا تو مومنین کے ایک گروہ کو چھوڑ کر سب نے اس کا اتباع کرلیا ۲۰ ",
        "اور شیطان کو ان پر اختیار حاصل نہ ہوتا مگر ہم یہ جاننا چاہتے ہیں کون آخرت پر ایمان رکھتا ہے اور کون اس کی طرف سے شک میں مبتلا ہے اور آپ کا پروردگار ہر شے کا نگراں ہے ۲۱ ",
        "آپ کہہ دیجئے کہ تم لوگ انہیں پکارو جن کااللہ کو چھوڑ کر تمہیں خیال تھا تو دیکھو گے کہ یہ آسمان و زمین میں ایک ذرہ ّ برابر اختیار نہیں رکھتے ہیں اور ان کا آسمان و زمین میں کوئی حصہّ ہے اور نہ ان میں سے کوئی ان لوگوں کا پشت پناہ ہے ۲۲",
        "اس کے سامنے کسی کے لیے بھی کوئی شفاعت فائدہ نہ دے گی سوائے ان لوگوں کی شفاعت کے جن کو شفاعت کرنے کی اجازت دے دی جائے گی ۔ یہاں تک کہ جب ان کے دلوں سے اضطراب زائل ہو جائے گا تو (مجرمین شفاعت کرنے والوں سے) کہیں گے کہ تمہارے پروردگار نے کیا حکم دیا ہے؟ تو وہ کہیں گے کہ حق(کا حکم دیا ہے)۔ اور وہی ہے بلند مقام اور بزرگ مرتبہ والا۔ ۲۳ ",
        "کہہ دو آسمانوں اور زمین سے تمہیں کون روزی دیتا ہے کہہ دو اللہ۔ پس ہدایت پر یا کھلی گمراہی میں ہم ہیں یا تم؟ ۲۴ ",
        "کہہ دو کہ تم سے ہمارے گناہوں کے بارے میں پوچھ گچھ نہ ہو گی (اسی طرح) جو عمل تم کرتے ہو اس کی باز پرس ہم سے نہ ہو گی۔ ۲۵ ",
        "کہہ دو کہ ہمارا پروردگار ہم سب کو جمع کرے گا پھر ہمارے درمیان حق کے ساتھ فیصلہ کرے گا (مجرموں کو نیکو کار لوگوں سے جدا کر دے گا) اور وہی فیصلہ کرنے والا اور آگاہ ہے۔ ۲۶ ",
        "کہہ دو:کہ جنہیں تم نے اس کا شریک بنا کر اس کے ساتھ ملحق کیا ہے۔ مجھے دکھاؤ(تو سہی) ہر گز ایسا نہیں ہے بلکہ وہ ہی عزیز و حکیم خدا ہے۔ ۲۷ ",
        "ہم نے تجھے تمام لوگوں کے لئے (ثواب کی) بشارت اور (عذاب سے) ڈرانے والا بنا کر بھیجا ہے۔ لیکن اکثر لوگ نہیں جانتے۔ ۲۸ ",
        "اور وہ یہ کہتے ہیں کہ اگر تم سچ کہتے ہو تو یہ (قیامت کا) وعدہ کب (پورا) ہو گا؟ ۲۹ ",
        "تم کہہ دو کہ یہ وعدہ اس دن (پورا) ہوگاکہ جس میں نہ ایک گھڑی تاخیر ہوگی اور نہ (ہی اس سے) آگے بڑھوگے۔ ۳۰ ",
        "کافروں نے کہا کہ :ہم اس قرآن پر اور جو کتابیں اس سے پہلے تھیں ہرگز ایمان نہیں لائیں گے،اور اگر تو دیکھے کہ جس وقت یہ ستمگر اپنے پروردگار کی بارگاہ میں (حساب و کتاب کے لیے) کھڑے ہوں گے (توان کی وضع و کیفیت سے تجھے تعجب ہو گا) جبکہ ان میں سے ہر ایک اپنا گناہ دوسرے کی گردن میں ڈال رہا ہوگا، مستضعفین مستکبرین سے کہہ رہے ہوں گے کہ اگر تم نہ ہوتے تو ہم مومن ہو جاتے۔ ۳۱",
        "لیکن مستکبرین مستضعفین کو جواب دیں گے کہ کیا ہم نے تمہیں ہدایت سے روک رکھا تھا، اس کے بعد کہ وہ تمہارے پاس آئی (اور تم نے اسے اچھی طرح سے پالیا تھا)؟ بلکہ تم خود ہی مجرم تھے۔ ۳۲ ",
        "مستضعفین مستکبرین سے کہیں گے: تمہارے رات دن کے فریب دینے والے وسوسے (ہماری گمراہی کا سبب بنے) جس وقت تم ہمیں حکم دیتے تھے کہ ہم خدا کا انکار کردیں، اور اس کے شریک قرار دیں، وہ جس وقت عذاب (الٰہی) کو دیکھیں گے تو اپنی ندامت اور پشیمانی کو چھپائیں گے اور ہم کافروں کی گردن میں طوق و زنجیر ڈال دیں گے، کیا اس کے علاوہ کہ جو وہ عمل کرتے تھے کوئی اور جزا انہیں دی جائے گی ؟ ۳۳ ",
        "ہم نے کسی شہر اور بستی میں کوئی ڈرانے والا پیغمبر نہیں بھیجا مگر یہ کہ اس کے مترفین (جو ناز و نعمت میں مست تھے) نے کہا ہم اس سے کہ جو کچھ تم دے کر بھیجے گئے ہو کافر ہیں۔ ۳۴ ",
        "اور انہوں نے یہ کہا کہ ہمارے اموال اور اولاد (سب سے) زیادہ ہیں۔ اور ہمیں ہر گز عذاب نہیں ہوگا۔ ۳۵ ",
        "کہہ دے کہ میرا پروردگار جس کی چاہتا ہے روزی وسیع یا تنگ کر دیتا ہے۔ لیکن اکثر لوگ نہیں جانتے۔ ۳۶ ",
        "تمہارے مال اور اولاد ہرگز تمہیں ہمارا مقرب نہیں بناتے، سوائے ان کے بدلے میں جو انہوں نے انجام دیئے ہیں ان کے لئے ہی ان کے اعمال کی کئی گنا جزا ہے، اور وہ جنت کے بالاخانوں میں (انتہائی) امن و امان میں ہوں گے۔ ۳۷ ",
        "اور وہ لوگ کہ جو ہماری آیات کے انکار کی کوشش کرتے رہے اور یہ خیال کرتے رہے کہ ہماری قدرت کے چنگل سے نکل کر بھاگ جائیں گے،وہ عذاب (الٰہی) میں داخل ہوں گے۔ ۳۸ ",
        "کہہ دو: میرا پروردگار جس کے لئے چاہتا ہے روزی کو کشادہ کر دیتا ہے اور جس کے لیے چاہتا ہے تنگ (اور محدود) کر دیتا ہے اور جو چیز تم اس کی راہ میں خرچ کرو گے وہ اس کی جگہ تمہیں اور دے دے گا اور وہ بہترین روزی دینے والا ہے۔ ۳۹",
        "اور اس دن کو یاد کرو کہ جب خدا ان سب کو محشور کرے گا، پھر فرشتوں سے کہے گا کیا یہ تمہاری عبادت کرتے تھے۔ ۴۰ ",
        "وہ کہیں گے تو منزہ اور پاک ہے تو ہی ہمارا ولی ہے نہ کہ وہ ۔بلکہ وہ تو جنات کی پرستش کیا کرتے تھے اور ان میں سے اکثر ان پر ایمان رکھتے تھے۔ ۴۱ ",
        "آج کے دن تم میں سے کوئی بھی کسی دوسرے کے لیے نفع و نقصان کا مالک نہیں ہے اور ہم ظالموں سے کہیں گے کہ تم اس آگ کا عذاب چکھو کہ جس کی تم تکذیب کیا کرتے تھے۔ ۴۲ ",
        "جس وقت ہماری واضح آیات ان کے سامنے پڑھی جاتی ہیں تو وہ یہ کہتے ہیں کہ یہ فقط ایک ایسا آدمی ہے جو یہ چاہتا ہے کہ تمہیں اس سے کہ جن کی تمہارے آباؤ اجداد پرستش کیا کرتے تھے روکے اور وہ یہ کہتے ہیں کہ یہ ایک بہت بڑے جھوٹ کے سوا کہ جو خدا پر باندھا گیا ہے اور کچھ نہیں ہے اور کافروں کے پاس جب حق پہنچا تو انہوں نے کہا کہ یہ تو ایک کھلا ہوا جادو ہے۔ ۴۳ ",
        "ہم نے (اس سے پہلے) کتب آسمانی میں سے کوئی چیز انہیں نہیں دی کہ جسے وہ پڑھیں۔اور نہ ہی تجھ سے پہلے ہم نے کوئی (نبی یا) پیغمبر ان کے لیے نہیں بھیجا۔ ۴۴ ",
        "وہ لوگ کہ جو ان سے پہلے تھے (انہوں نے بھی آیات خدا کی) تکذیب کی تھی حالانکہ یہ ان کی قدرت و طاقت کے دسویں حصہ کو بھی نہیں پہنچے (ہاں ) انہوں نے ہمارے رسولوں کی تکذیب کی اب دیکھو کہ میرا عذاب (ان کے لیے) کیسا تھا۔ ۴۵ ",
        "(اے رسول)کہہ دو کہ میں تو تمہیں صرف ایک ہی بات کی نصیحت کرتا ہوں کہ تم دو دو افراد (مل کر) یا اکیلے اکیلے ہی خدا کے لیے (قیام کرو اور) کھڑے ہو جاؤ اس کے بعد غور کرو اور سوچو کہ یہ تمہارا دوست اور ساتھی محمد(ﷺ) کسی قسم کا بھی جنون نہیں رکھتا وہ تو صرف (خدا کے) سخت عذاب سے تمہیں ڈرانے والا ہے۔ ۴۶ ",
        "کہہ دے کہ جو اجر اور بدلہ میں نے تم سے مانگا ہے وہ خود تمہارے ہی لیے ہے میرا اجر تو صرف خدا پر ہے اور وہ ہر چیز پر گواہ ہے۔ ۴۷ ",
        "کہہ دے کہ میرا پرور دگار حق کو اپنے پیغمبر وں کے دل میں ڈالتا ہے کیونکہ وہ تمام پوشیدہ اسرار سے واقف و آگاہ ہے۔ ۴۸",
        "کہہ دے کہ حق آگیا ہے اور باطل نہ تو کسی چیز کا آغازہی کر سکتا ہے اور نہ ہی اس کی تجدید۔ ۴۹ ",
        "کہہ دے کہ اگر میں گمراہ ہو جاؤں تو میں خود اپنی طرف سے گمراہ ہوں گا اگر ہدایت یافتہ ہو جاؤں تو وہ اس وحی کے وسیلہ سے ہے جو میرا پرور دگار میری طرف کرتا ہے وہ سننے والا، نزدیک ہے۔ ۵۰ ",
        "اگر تو اس وقت دیکھے جبکہ ان کی فریاد بلند ہو گی لیکن وہ (عذاب سے) بھاگ نہ سکیں گے اور وہ نزدیک کسی جگہ سے پکڑ لئے جائیں گے ۔ ۵۱ ",
        "اور وہ یہ کہیں گے کہ ہم ایمان لائے لیکن وہ دور کے فاصلے سے اس بات پر کیسے رسائی حاصل کر سکیں گے۔ ۵۲ ",
        "(حالانکہ) وہ اس سے پہلے تو اس سے کافر ہو گئے تھے اور دور ہی دور سے عالم غیب کے بارے میں اٹکل پچوباتیں بنا یا کرتے تھے ۔ ۵۳ ",
        "آخر کار ان کے اور ان کی خواہشات (تمناؤں آرزوؤں اور چاہتوں ) کے درمیان جدائی ڈال دی گئی جیسا کہ ان کے پیرو کاروں کے ساتھ اس سے پہلے کیا گیا تھا کیونکہ وہ شک و شبہ میں مبتلا تھے۔ ۵۴"
    ],
    [
        "حمد و ثنا مخصوص اس خدا کے لیے ہے کہ جو آسمان اور زمین کا پیدا کرنے والا ہے، وہی خدا کہ جس نے فرشتوں کو رسول قرار دیا ہے کہ جو دو دو، تین،تین اور چار چار پروں والے ہیں، وہ جتنا چاہتا ہے آفرینش میں اضافہ کر دیتا ہے، اور وہ ہر چیز پر قادر ہے۔ ۱ ",
        "خدا جس رحمت کو لوگوں پر کھول دے اسے کوئی نہیں روک سکتا، اورجس کو روک دے تو اس کے سوا کوئی شخص اس کے بھیجنے پر قدرت نہیں رکھتا،اور وہ عزیز و حکیم ہے۔ ۲ ",
        "اے لوگو! تم اپنے اوپر خدا کی نعمت کو یاد کرو، کیا خدا کے سوا کوئی اور خالق ہے کہ جو آسمان و زمین سے تمہیں روزی دے؟ اس کے سوا اور کوئی معبود نہیں ہے، اس حالت میں تم باطل کی طرف کس طرح منحرف ہوتے ہو۔ ۳",
        "اگر وہ تجھے جھٹلائیں تو(غم نہ کرو) تم سے پہلے جو پیغمبر تھے انہیں بھی جھٹلایا گیا تھا اور تمام کام خدا ہی کی طرف لوٹتے ہیں۔ ۴ ",
        "اے لوگو خدا کا وعدہ حق ہے کہیں ایسا نہ ہو کہ زندگانی دنیا تمہیں مغرور کر دے اور کہیں شیطان تمہیں دھوکا دے کر خدا (کے کرم) سے مغرور نہ کر دے۔ ۵ ",
        "یقیناً شیطان تمہارا دشمن ہے تم اس کو اپنا دشمن جانو وہ تو صرف اپنے گروہ کو اس بات کی دعوت دیتا ہے کہ وہ جلانے والی (جہنم کی) آگ والے ہو جائیں۔ ۶ ",
        "جنہوں نے کفر کی راہ اختیار کی ان کے لیے عذاب شدید ہے اور جو ایمان لائے اور انہوں نے عمل صالح انجام دیئے ان کے لیے مغفرت اور اجر عظیم ہے۔ ۷ ",
        "وہ شخص کہ جس کے لیے اس کا برا عمل (اس کی نظر وں میں ) زینت دے دیا گیا ہے اور وہ اسے اچھا اور خوبصورت لگتا ہے۔ (اس کی مانند ہے کہ جو واقع کو اسی طرح سے دیکھتا ہے کہ جس طرح سے وہ ہے) خدا جسے چاہتا ہے گمراہ کرتا ہے اور جسے چاہتا ہے (لائق سمجھتا ہے) ہدایت دیتا ہے، اس بنا پر ان کے اوپر شدت تاسف کی وجہ سے اپنی جان نہ دے کیونکہ اس سے کہ جووہ انجام دیتے ہیں باخبر ہے۔ ۸ ",
        "اور خدا ہی ہے کہ وہ جس نے ہواؤں کو بھیجا تاکہ وہ بادلوں کو حرکت میں لائیں، پس ہم ان بادلوں کو مردہ زمینوں کی طرف بھیجتے ہیں اور ان کے ذریعہ زمین کومردہ ہونے کے بعد زندہ کرتے ہیں، معاد و قیامت بھی اسی طرح ہے۔ ۹ ",
        "جو شخص عزت چا ہتا ہے (وہ خدا سے طلب کرے) کیونکہ ساری عزت خدا ہی کے لیے ہے، پاکیزہ باتیں اس کی طرف صعود کرتی ہیں اور عمل صالح کو اوپر لے جاتی ہیں اور وہ لوگ جو برے منصوبے بناتے ہیں ان کے لیے شدید عذاب ہے، اور ان کا مکر اورفساد کی کوششیں نابود ہوجائیں گی۔ ۱۰ ",
        "خدا نے تمہیں مٹی سے پیدا کیا، پھر نطفہ سے، پھر تمہارے جوڑے بنادیئے، کوئی مادہ حاملہ نہیں ہوتی اور نہ جنتی ہے مگر اس کے علم کے ساتھ اور کسی شخص کی عمر نہیں بڑھتی اور نہ ہی کسی کی عمر میں کمی ہوتی ہے مگر یہ کہ (علم خدا کی) کتاب میں لکھا ہوتا ہے۔یہ سب کچھ خدا کے لیے آسان ہے۔ ۱۱",
        "یہ دونوں دریایکساں نہیں ہیں۔ ایک دریا کہ جس کا پانی شیریں اور پینے میں خوشگوار ہے اور ایک یہ کہ جو کھاری اور گلوگیر ہے(لیکن) تم دونوں سے ہی تروتازہ گوشت کھاتے ہو، اور زینت کی چیزیں نکال کر پہنتے ہو، اور تم دیکھتے ہو کہ کشتیاں ان کا سینہ چیر تی ہوئی چلی چاتی ہیں۔ تاکہ فضل خدا سے فائدہ اٹھاؤ اور شاید کہ تم (اس کی نعمتوں کا) شکر ادا کرو۔ ۱۲ ",
        "وہ رات کو دن میں داخل کرتا ہے اور دن کو رات میں۔ سورج اور چاند کو اس نے(تمہارے لیے) مسخر کردیا ہے، ان میں سے ہر ایک کو، ایک معین وقت تک اپنی حرکت جاری رکھنا ہے۔ یہ ہے تمہارا پروردگار اللہ۔ (سارے عالم کی) حاکمیت اسی کے لیے ہے۔ اور جنہیں تم اس کے علاوہ پکارتے ہو۔ وہ تو کھجور کی گٹھلی کی نازک جھلی کے برابر بھی حاکمیت (اور مالکیت) نہیں رکھتے۔ ۱۳ ",
        "اگرتم انہیں پکارو گے تو وہ تمہاری آواز نہیں سنیں گے اور اگر سن بھی لیں تو تمہیں کوئی جواب نہیں دیں گے، اور قیامت کے دن تمہارے شرک (اور پرستش) کا انکار کردیں گے اور کوئی بھی تجھے خبیر (اور آگاہ خدا) کی مانند (حقائق سے)سے باخبر نہیں کرے گا۔ ۱۴ ",
        "اے لوگو! تم اللہ تعالیٰ کے محتاج ہو اور صرف اللہ ہی بے نیاز ہے اور ہر قسم کی حمد و ثنا کے لائق ہے۔ ۱۵ ",
        "وہ چاہے تو تمہیں لے جائے اور (تمہاری جگہ) ایک نئی مخلوق لے آئے۔ ۱۶ ",
        "اور یہ امر اللہ تعالیٰ کے لیے ناممکن (اور مشکل) نہیں ہے۔ ۱۷ ",
        "کوئی شخص کسی دوسرے کے گناہ کا بوجھ اپنے کندھے پر نہیں اٹھائے گا اور اگر کوئی بھاری بوجھ والا کسی کو اپنے گناہ کا بوجھ اٹھانے کے لیے بلائے، تو وہ اس میں سے کوئی چیز اپنے کندھے پر نہیں اٹھائے گا، اگرچہ وہ ان کے نز دیکیوں میں سے ہی ہو۔ تم تو صرف انہیں لوگوں کو متنبہ کر سکتے ہو کہ جو بے دیکھے بھی اپنے پروردگار سے ڈرتے ہیں اور نماز قائم کرتے ہیں اور جو شخص پاکیزگی (اور تقویٰ)اختیار کرے تو اس کا نتیجہ اسی کو ملے گا اور سب کی بازگشت خدا ہی کی طرف ہے۔ ۱۸",
        "نابینا اور بینا ہرگز برابر نہیں ہیں۔ ۱۹ ",
        "اور نہ ہی ظلمتیں اور روشنی۔ ۲۰ ",
        "اور نہ ہی (آرام بخش) سایہ اور گرم جلانے والی ہوا۔ ۲۱ ",
        "اور مردہ اور زندہ بھی ہرگز برابر نہیں ہیں۔ خدا اپنے پیغام جس کے کان تک چاہتا ہے پہنچاتا ہے اور تم قبروں (میں سونے) والوں کو اپنی بات نہیں سنا سکتے۔ ۲۲ ",
        "تم تو صرف ڈرانے والے ہو۔ ۲۳ ",
        "ہم نے تجھے حق کے ساتھ بشارت اور نذارت کے لیے بھیجا اور گذشتہ زمانوں میں ہر امت کے لیے کوئی نہ کوئی ڈرانے والا موجود رہا ہے۔ ۲۴ ",
        "اگر وہ تیری تکذیب کرتے ہیں (تو کوئی تعجب نہیں ہے) جو لوگ ان سے پہلے تھے وہ بھی (اپنے پیغمبروں کی) تکذیب کیا کرتے تھے وہ واضح ولائل، پندو نصائح کی کتب اور روشنی عطا کرنے والی آسمانی کتابیں لے کر ان کے پاس آئے (لیکن وہ ایمان نہ لائے) ۲۵ ",
        "پھر میں نے کفار کو پکڑلیا (اور انہیں سخت عذاب دیا) پس ان پر میرا عذاب کیسا تھا؟ ۲۶ ",
        "کیا تو نے نہیں دیکھا کہ خدا نے آسمان سے پانی نازل فرمایا کہ جس کے ذریعے ہم نے زمین سے گوناگوں رنگ کے پھل نکالے اور پہاڑوں میں بھی (پروردگار کے لطف سے) سفید و سرخ رنگ کے راستے پیدا ہوئے مختلف رنگوں میں اور کبھی گہرے سیاہ رنگ میں۔ ۲۷ ",
        "اور انسانوں، چلنے پھرنے والے جانداروں اور چوپاؤں کے بھی مختلف رنگ ہوتے ہیں۔ (ہاں ) حقیقت یہی ہے کہ خدا کے بندوں میں سے صرف علماء اس سے ڈرتے ہیں خدا عزیز و غفور ہے۔ ۲۸ ",
        "جو لوگ کتاب خدا کی تلاوت کرتے ہیں اور نماز قائم کرتے ہیں اور جو رزق ہم نے انہیں عطا کیا ہے اس میں سے پنہاں و آشکار انفاق کرتے ہیں وہ (ایسی نفع بخش) تجارت کی امید رکھتے ہیں کہ جس میں گھاٹا نہیں ہے۔ ۲۹ ",
        "(وہ یہ اعمال صالح اس لئے انجام دیتے ہیں ) تاکہ خدا انہیں مکمل اجر اور صلہ دے اور اپنے فضل کا ان پر اضافہ کرے کہ وہ بخشنے والا اور قدر دان ہے۔ ۳۰",
        "ہم نے کتاب میں سے جو کچھ تجھے وحی کیا ہے وہ حق ہے اور جو کچھ گذشتہ کتب میں آیا ہے یہ اس کی تصدیق کرتی ہے خدا اپنے بندوں سے باخبر اور بینا ہے۔ ۳۱ ",
        "پھر ہم نے یہ کتاب آسمانی اپنے برگزیدہ بندوں میں سے ایک گروہ کو میراث میں دے دی (لیکن) ان میں سے ایک گروہ نے اپنے اوپر ظلم کیا اور ان میں سے کچھ میانہ روتھے اور ایک جماعت اذن خدا سے نیکیوں میں سب سے (سبقت) لے گئی اور یہ ایک بہت بڑی فضیلت ہے ۳۲ ",
        "(ان کی جزا) جنت کے ہمیشہ رہنے والے باغات ہیں کہ وہ جن میں داخل ہوں گے وہاں پر انہیں سونے کے کنگنوں اور موتیوں سے آراستہ کیا جائے گا اور وہاں ان کے لباس ریشم کے ہوں گے۔ ۳۳ ",
        "وہ کہیں گے کہ حمد (اور ستائش) اس خدا کے لیے ہے کہ جس نے ہمارا غم دور کر دیا۔ بے شک ہمارا پروردگار غفور و شکور ہے۔ ۳۴ ",
        "وہ خدا کہ جس نے اپنے فضل سے (ابدی) قیام کی اس جگہ پر ہمیں ٹھہرا یا ہے کہ جہاں نہ تو ہمیں کوئی رنج و تکلیف پہنچے گی اور نہ ہی سستی اور تھکان ہوگی۔ ۳۵ ",
        "جو لوگ کافر ہوگئے ہیں ان کے لیے جہنم کی آگ ہے، ہرگز ان کی موت کا فرمان جاری نہیں ہوگاکہ وہ مرجائیں اور نہ ہی ان کے لیے عذاب میں کوئی تخفیف ہو سکے گی۔ اس طرح ہم ہر کفران کرنے والے کو سزا دیں گے۔ ۳۶ ",
        "وہ دوزخ میں فریاد کریں گے، پروردگارا!ہمیں نکال، تاکہ ہم ان اعمال کے بجائے کہ جو ہم انجام دیا کرتے تھے(اب) نیک عمل بجالائیں۔(انہیں جواب دیا جائے گا) کیا ہم نے تمہیں اس قدر عمر نہیں دی تھی کہ انسان چاہے تو اس میں متوجہ ہو جائے اور کیا متنبہ کرنے والا تمہارے پاس نہیں آیا تھا ؟ پس اب تم (اس کا مزہ) چکھو کیونکہ ظالموں کے لیے کوئی یاور و مدد گار نہیں ہے۔ ۳۷ ",
        "بے شک خدا آسمانوں اور زمین کے غیب سے آگاہ ہے اور جو کچھ دلوں میں ہے وہ اسے بھی جانتا ہے۔ ۳۸",
        "وہ وہی ہے کہ جس نے تمہیں زمین میں جانشین بنایا۔ اب جو شخص کافر ہوگا تو اس کا نقصان خود اسی کو ہوگا ااور کافروں کا کفر پروردگار کے ہاں ان کے لیے غضب کے سوا اور کسی چیز کا اضافہ نہیں کرتا اوران کا کفر خسارے کے سوا اور کچھ نہیں بڑھا تا۔ ۳۹ ",
        "کہو!کیا تم اپنے ان معبود وں کے بارے میں غور و فکر نہیں کرتے ہو جنہیں تم نے خدا کا شریک قرار دیا ہے؟ مجھے دکھاؤ تو سہی کہ انہوں نے زمین کی کس چیز کو پیدا کیا ہے؟ کیا یہ آسمانوں (کی خلقت اور مالکیت) میں شرکت رکھتے ہیں ؟ یا ہم نے انہیں کوئی ایسی (آسمانی) کتاب دی ہے کہ جس میں سے اپنے (شرک کے) لیے کوئی دلیل رکھتے ہیں ؟نہیں ان میں سے کوئی چیز بھی نہیں ہے بلکہ ظالم لوگ صرف ایک دوسرے سے جھوٹے وعدے کرتے ہیں۔ ۴۰ ",
        "خدا ہی آسمان و زمین کو روکے ہوئے ہے تاکہ وہ اپنے نظام سے منحرف نہ ہو جائیں اور اگر وہ منحرف ہو جائیں تو اس (اللہ) کے علاوہ کوئی اور انہیں نہیں روک سکتا۔ وہ حلیم و غفور ہے۔ ۴۱ ",
        "انہوں نے انتہائی تاکید کے ساتھ قسم کھائی کہ اگر کوئی خبردار کرنے والا پیغمبر ان کے پاس آئے تو وہ سب سے زیادہ ہدایت یافتہ امت ہوں گے لیکن جب ان کے پاس پیغمبرآیا تو سوائے فرار اور (حق سے) دوری کے ان میں کسی چیز کا اضافہ نہ ہوا۔ ۴۲ ",
        "یہ سب کچھ اس بناء پر تھا کہ انہوں نے زمین میں استکبار کیا اور بری سے بری چالیں چلیں لیکن یہ بری چالبازیاں صرف اپنے چلانے والوں کا دامن ہی پکڑتی ہیں۔ کیا انہیں اپنے سے پہلے لوگوں کے ساتھ برتے جانے والے طرز عمل سے مختلف کی توقع ہے۔ تم ہرگز خدا کے طریقے میں کوئی تبدیلی نہ دیکھو گے۔ اور ہرگز خدا کی سنت میں کوئی تغیر نہ پاؤ گے۔ ۴۳ ",
        "کیا انہوں نے زمین میں چل پھر کر نہیں دیکھا کہ جو ان سے پہلے تھے ان کے ساتھ کیا ہوا؟ (جبکہ) وہ لوگ ان سے زیادہ قوی تھے آسمان اور زمین میں سے کوئی چیز اس کے احاطۂ قدرت سے باہر نہیں جائے گی۔ وہ دانا اور توانا ہے۔ ۴۴",
        "اور اگر خدا لوگوں کو ان کاموں کی وجہ سے کہ جو انہوں نے انجام دیئے ہیں سزا دے تو زمین پر کوئی چلنے پھرنے والا جاندار باقی نہ چھوڑے، لیکن (وہ اپنے لطف سے) انہیں ایک معین مدت تک تاخیر میں ڈالے گا۔لیکن جب ان کی اجل آجائے گی (تو پھر خدا ہر شخص کو اس کے عمل کے مطابق جزا دے گا۔) کیونکہ وہ اپنے بندوں کے اعمال و نیات سے آگاہ ہے۔ ۴۵"
    ],
    [
        "یٰسٓ۔ ۱ ",
        "قرآن حکیم کی قسم۔ ۲ ",
        "یقیناً تو (خدا کے) رسولوں میں سے ہے۔ ۳ ",
        "صراط مستقیم پر۔ ۴ ",
        "(یہ قرآن) خدائے عزیز ور حیم کی طرف سے نازل ہوا ہے۔ ۵ ",
        "تاکہ تو اس قوم کو ڈرائے کہ جن کے آباؤ اجداد کو ڈرایا نہیں گیا تھا اسی لیے وہ غافل ہیں۔ ۶ ",
        "ان میں سے اکثر کے بارے میں (اللہ کا) فرمان حق ہو کر آچکا ہے اسی بنا پر وہ ایمان نہیں لاتے۔ ۷ ",
        "ہم نے ان کی گردنوں میں طوق ڈال دیئے ہیں کہ جو ٹھوڑیوں تک پہنچے ہوئے ہیں اور اس لیے انہوں نے سروں کو اوپر رکھا ہے۔ ۸ ",
        "ہم نے ان کے سامنے ایک دیوار بنا دی ہے اور ان کے پیچھے بھی ایک دیوار بنادی ہے اور ان کی آنکھوں کو ہم نے ڈھانپ دیا ہے۔ اس لیے وہ کچھ نہیں دیکھ سکتے۔ ۹ ",
        "ان کے لئے یکساں ہے کہ تو انہیں ڈرائے یا نہ ڈرائے وہ ایمان نہیں لائیں گے۔ ۱۰ ",
        "تو تو صرف اس شخص کو ڈراسکتا ہے کہ جو اس خدائی نصیحت کی پیروی کرتا ہے اور خدائے رحمن سے پوشیدہ طور سے ڈرتا ہے۔ ایسے شخص کو بخشش اور بہترین اجر و ثواب کی بشارت دے دے۔ ۱۱ ",
        "ہم ہی مردوں کو زندہ کرتے ہیں اور جوکچھ انہوں نے آگے بھیجا ہے اور ان کے تمام آثار کو ہم لکھتے ہیں اور ہم نے ہر چیز کا واضح کتاب میں احصاء کر دیا ہے۔ ۱۲",
        "ان سے بستی والوں کی مثال بیان کیجئے کہ جس وقت خدا کے رسول ان کی طرف آئے۔ ۱۳ ",
        "جبکہ ہم نے دورسول ان کی طرف بھیجے لیکن انہوں نے رسولوں کی تکذیب کی۔ اس لیے ہم نے ان دونوں کی تقویت کے لیے تیسرے کو بھیجا۔ ان سب نے کہا کہ ہم تمہاری طرف(اللہ کے) بھیجے ہوئے ہیں۔ ۱۴ ",
        "لیکن انہوں نے (جواب میں ) کہا کہ تم تو ہم جیسے بشر کے سوا اورکچھ نہیں ہو اور خدا وند رحمن نے کوئی چیز نازل نہیں کی تم صرف جھوٹ بولتے ہو۔ ۱۵ ",
        "انہوں نے کہا ہمارا پرور دگار آگاہ ہے کہ ہم یقینی طور پر تمہاری طرف اس کے بھیجے ہوئے ہیں۔ ۱۶ ",
        "اور ہمارے ذمہ تو واضح طور پر پہنچادینے کے سوا اور کچھ نہیں ہے۔ ۱۷ ",
        "انہوں نے کہا کہ ہم تو تمہیں اپنے لیے فال بد سمجھتے ہیں اور اگر تم ان باتوں سے ستبردار نہ ہو گے تو ہم تمہیں سنگسار کردیں گے اور ہماری طرف سے تمہیں دردناک سزا ملے گی۔ ۱۸ ",
        "انہوں نے کہا کہ تمہاری نحوست توخود تمہاری طرف سے ہے، اگر تم اچھی طرح سے غور کرو، بلکہ تم حد سے گزرے ہوئے لوگ ہو۔ ۱۹ ",
        "ایک (باایمان) شخص شہر کے دور دراز مقام سے دوڑتا ہوا آیا(اور) اس نے کہا : اے میری قوم! خدا کے رسولوں کی پیروی کرو۔ ۲۰ ",
        "ایسے لوگوں کی پیروی کرو کہ جو تم سے کوئی اجر نہیں مانگتے اور وہ خود ہدایت یافتہ ہیں۔ ۲۱ ",
        "میں کیوں اس ہستی کی پرستش نہ کروں کہ جس نے مجھے پیدا کیا ہے اور تم سب اسی کی طرف لوٹ کر جاؤ گے۔ ۲۲ ",
        "کیا میں اسے چھوڑ کر دوسرے معبود اپنا لوں جبکہ خدائے رحمن چاہے کہ مجھے نقصان پہنچے تو ان کی شفاعت میرے لیے کچھ بھی فائدہ مند نہ ہو اور نہ ہی وہ مجھے (اس کے عذاب سے) نجات دلاسکیں۔ ۲۳ ",
        "اگر میں ایسا کروں تو پھر تو میں کھلی گمراہی میں ہوں گا۔ ۲۴ ",
        "(اسی بنا پر) میں تمہارے رب پر ایمان لایا ہوں، میری باتیں کان لگا کر سنو۔ ۲۵ ",
        "(آخرکار اسے شہید کردیا گیا تو) اس سے کہا گیا کہ جنت میں داخل ہو جا تو اس نے کہا کہ اے کاش میری قوم کو علم ہوتا۔ ۲۶ ",
        "کہ میرے پروردگار نے مجھے بخش دیا ہے اور مکرم ومحترم لوگوں میں سے قراردیا ہے۔ ۲۷",
        "ہم نے اس کے بعد اس کی قوم پر کوئی لشکر آسمان سے نہیں بھیجا اور نہ ہی ہماری یہ سنت تھی۔ ۲۸",
        "صرف ایک آسمانی للکار تھی،پس اچانک سب خاموش ہوگئے۔ ۲۹",
        "افسوس ہے ان بندوں پر کہ جن کی ہدایت کے لیے جو بھی پیغمبر آیا وہ اس کا مذاق اڑاتے رہے۔ ۳۰",
        "کیا انہوں نے نہیں دیکھا کہ ہم نے ان سے پہلے کتنی اقوام کو (ان کے گناہوں کی بنا پر) ہلاک کیا ہے۔ وہ ہرگز ان کی طرف واپس نہیں لوٹیں گے۔ ۳۱",
        "اور وہ سب کے سب قیامت کے دن ہمارے پاس حاضر ہوں گے۔ ۳۲",
        "مردہ زمین بھی ان کے لئے ایک نشانی ہے۔ ہم نے اسے زندہ کیا اور اس سے دانے نکالے۔ اسی میں سے وہ کھاتے ہیں۔ ۳۳",
        "اور ہم نے اس میں کھجوروں اور انگوروں کے باغات اگائے اور اس میں چشمے جاری کیے۔ ۳۴",
        "تاکہ وہ اس کے پھل کھائیں جبکہ اس کے بنانے میں ان کے ہاتھ کا کوئی عمل دخل نہیں ہے۔ کیا وہ خدا کا شکر ادا نہیں کرتے؟ ۳۵",
        "منزہ ہے وہ ذات کہ جس نے زمین سے اگنے والی چیزوں کے اور خود انہی لوگوں کے اور ان چیزوں کے جنہیں یہ نہیں جانتے سب کے جوڑے پیدا کیے ہیں۔ ۳۶",
        "رات بھی ان کے لیے (عظمت خدا کی) ایک نشانی ہے ہم اس سے دن کو لے جاتے ہیں تو اچانک تاریکی انہیں ڈھانپ لیتی ہے ۳۷",
        "اور سورج (بھی ایک نشانی ہے) کہ جو ہمیشہ اپنے ٹھکانے کی طرف حرکت میں ہے یہ خدائے قادر و دانا کی تقدیر ہے۔ ۳۸",
        "اور چاند کے لیے ہم نے منزلیں قرار دی ہیں (جب وہ ان منازل کو طے کر لیتا ہے تو) آخر کار کھجور کی پرانی شاخ (زرد کمان) کے مانند ہو جاتا ہے۔ ۳۹",
        "نہ تو سورج چاند تک پہنچ سکتا ہے اور نہ ہی رات دن پر سبقت لے جا سکتی ہے اور ان میں سے ہرا یک اپنے اپنے مدار میں تیر رہا ہے۔ ۴۰",
        "یہ بھی ان کے لیے (عظمت پروردگار کی) ایک نشانی ہے کہ ہم نے ان کی ذریت کو بھری ہوئی کشتیوں میں سوار کیا۔ ۴۱ ",
        "اور ہم نے ان کے لیے اس جیسی دوسری سواریاں بھی پیدا کیں۔ ۴۲ ",
        "اور اگر ہم چاہیں تو انہیں غرق کر دیں، اس طرح سے کہ نہ تو کوئی ان کا فریاد رس ہو اور نہ ہی کوئی انہیں دریا سے نکال سکے۔ ۴۳ ",
        "مگر یہ کہ پھر دوبارہ ہماری رحمت ہی ان کے شامل حال ہو اور ایک معین وقت تک وہ اس زندگی سے بہرہ ور ہوں۔ ۴۴ ",
        "اورجس وقت ان سے یہ کہا جائے کہ جو کچھ (عذاب الٰہی میں سے) تمہارے آگے پیچھے ہے اس سے ڈرو تاکہ رحمت الٰہی تمہارے شامل حال ہو (تو وہ پرواہ نہیں کرتے)۔ ۴۵ ",
        "اور ان کے پروردگار کی آیات میں سے کوئی آیت نہیں آتی مگر یہ وہ اس سے روگردانی کرتے ہیں۔ ۴۶ ",
        "اور جس وقت ان سے یہ کہا جائے کہ خدا نے جو تمہیں رزق دیا ہے۔اس میں سے(خدا کی راہ میں ) خرچ کرو، تو کفار مومنین سے کہتے ہیں کہ کیا ہم ایسے شخص کو کھانا کھلائیں کہ جسے خدا چاہتا تو کھلادیتا(لہٰذا خدا نے یہی چاہا ہے کہ وہ بھوکا رہے) تم تو محض کھلی گمراہی میں ہو۔ ۴۷ ",
        "وہ کہتے ہیں کہ اگر تم سچ کہتے ہو تو یہ(قیامت کا) وعدہ کب پورا ہوگا۔ ۴۸ ",
        "انہیں اس کے علاوہ اور کوئی انتظار نہیں کہ ایک عظیم (آسمانی)چیخ انہیں آگھیرے جبکہ وہ (دنیاوی امور میں ) جھگڑے رہے ہوں۔ ۴۹ ",
        "(وہ ایسے غافل ہوں گے کہ) وہ وصیت بھی نہ کر سکیں گے اور نہ ہی اپنے گھر والوں کی طرف لوٹ کر جاسکیں گے۔ ۵۰ ",
        "(پھر دوبارہ) صور پھونکا جائے گا تو وہ یکایک (اپنی قبروں سے نکل کر) دوڑتے اپنے پروردگار کی (عدالت کی) طرف جائیں گے۔ ۵۱ ",
        "وہ کہیں گے : وائے ہو ہم پر، ہمیں ہماری خوابگاہوں سے کس نے اٹھادیا؟ (ہاں ) یہ وہی چیز ہے کہ جس کا خدائے رحمن نے وعدہ کیا تھا اور(اس کے) رسولوں نے سچ کہا تھا۔ ۵۲ ",
        "وہ ایک چیخ سے زیادہ نہیں ہو گی (ایک زور دار آواز بلند ہو گی) ناگہاں سب کے سب ہمارے پاس حاضر ہو جائیں گے۔ ۵۳ ",
        "آج کے دن کسی پر ظلم نہیں ہوگا اور سوائے اس عمل کے کہ جو تم کیا کرتے تھے تمہیں اور کوئی جزا نہیں دی جائے گی۔ ۵۴",
        "بہشت والے آج کے دن خدا کی نعمتوں میں مشغول و مسرور ہوں گے (اور بے آرام کرنے والی ہر فکر سے دور ہوں گے)۔ ۵۵ ",
        "وہ اوراس کی بیویاں (بہشت کے محلوں اور درختوں کے) سایوں کے نیچے تختوں پر تکیہ لگائے ہوئے ہوں گے۔ ۵۶ ",
        "ان کے لئے جنت میں بہت ہی لذت بخش پھل ہیں اور جو کچھ وہ چاہیں گے انہیں میسر ہو گا۔ ۵۷ ",
        "ان کے لیے (خدائی درود و) سلام ہے یہ قول ہے مہربان پروردگار کی طرف سے۔ ۵۸ ",
        "اے گنہگارو! آج کے دن الگ ہو جاؤ۔ ۵۹ ",
        "اے اولاد آدم! کیا میں نے تم سے یہ عہد نہیں لیا تھا کہ تم شیطان کی پر ستش نہ کرنا کہ وہ تمہارا کھلا دشمن ہے؟ ۶۰ ",
        "اور یہ کہ میری ہی عبادت کرنا کیونکہ صراط مستقیم یہی ہے۔ ۶۱ ",
        "اس نے تم میں سے بہت سے لوگوں کو گمراہ کر دیا ہے، کیاتم سو چتے نہیں ہو ؟ ۶۲ ",
        "یہ وہی دوزخ ہے کہ جس کا تم سے وعدہ کیا جاتا تھا۔ ۶۳ ",
        "آج تم اس میں داخل ہو جاؤ اور اس کی آگ میں جلو اس کفر کی بنا پر کہ جو تم کیا کرتے تھے۔ ۶۴ ",
        "آج ہم ان کے منہ پر مہر لگادیں گے اور ان کے ہاتھ اور پاؤں ان کے خود کردہ کاموں کی گواہی دیں گے۔ ۶۵ ",
        "اور اگر ہم چاہیں تو ان کی آنکھیں موند دیں پھر اگروہ چاہیں رستہ طے کرنے میں ایک دوسرے پر سبقت لے جائیں تو وہ دیکھ کیسے سکیں گے؟ ۶۶ ",
        "اور اگر ہم چاہیں تو انہیں ان کی جگہ پر ہی مسخ کر دیں کہ نہ تو وہ آگے کو سفر جاری رکھ سکیں اور نہ ہی پیچھے کی طرف پلٹ سکیں۔ ۶۷ ",
        "جس شخص کو ہم لمبی عمر دیتے اسے خلقت کے اعتبار سے پلٹ دیتے ہیں کیا وہ عقل سے کام نہیں لیتے؟ ۶۸ ",
        "ہم نے ہر گز اسے شعر کی تعلیم نہیں دی اور وہ اس کے لائق بھی نہیں ہے (کہ وہ شاعر ہو)۔ یہ (کتاب آسمانی تو) صرف ذکر اور قرآن مبین ہے۔ ۶۹ ",
        "مقصد یہ ہے کہ تو ان لوگوں کو ڈرائے کہ جو زندہ ہیں اور کفار پر اتمام حجت ہو جائے اور عذاب کا حکم ان کے لیے مسلم ہوجائے۔ ۷۰",
        "کیا انہوں نے نہیں دیکھا کہ جو چیزیں ہم اپنی قدرت سے روبہ عمل لائے ہیں ان میں ہم نے ان کے لیے چو پائے پیدا کیے ہیں کہ جن کے وہ مالک ہیں ؟ ۷۱ ",
        "ہم نے انہیں ان کے لیے یوں رام کر دیا ہے کہ انہی میں سے سواری کا کام بھی لیتے ہیں اور انہیں میں سے غذا بھی حاصل کرتے ہیں۔ ۷۲ ",
        "نیز ان (حیوانات) میں ان کے لیے دوسرے منافع بھی ہیں اور پینے کی اچھی چیزیں ہیں، کیا وہ اس حالت میں شکر نہیں کرتے؟ ۷۳ ",
        "انہوں نے اپنے لیے خدا کے علاوہ کچھ معبود بنا لیے ہیں۔اس امید پر کہ شاید ان کی مدد کی جاے۔ ۷۴ ",
        "لیکن وہ ان کی مدد پر قادر نہیں ہیں اور یہ آتش جہنم میں حا ضر ہونے والاان کا لشکر ہوں گے۔ ۷۵ ",
        "لہٰذا ان کی باتیں تمہیں غمگین نہ کریں،ہم ان تمام باتوں کو جانتے ہیں کہ جنہیں وہ پنہاں رکھتے ہیں یا ظاہر کرتے ہیں۔ ۷۶ ",
        "کیا انسان نے دیکھا نہیں (وہ جانتا نہیں ) کہ ہم نے اسے ایک بے وقعت نطفے سے پیدا کیا ہے اور وہ (ایسا جری ہو گیا کہ خدا کے ساتھ) وہ کھلم کھلا جھگڑنے لگا۔ ۷۷ ",
        "اور ہمارے لیے مثال دینے لگا ااور اپنی خلقت کو بھول گیا اور کہنے لگا کہ جب یہ ہڈیاں بوسیدہ ہو چکی ہوں گی تو ان کو کون زندہ کرے گا؟ ۷۸ ",
        "کہیے : اسے وہی زندہ کرے گا جس نے اسے پہلی مرتبہ پیدا کیا تھااور وہ ہر مخلوق سے خوب آگاہ ہے۔ ۷۹ ",
        "وہی ذات کہ جس نے تمہارے لیے سبز درخت سے آگ پیدا کی، اور تم اس کے ذریعے آگ روشن کرتے ہو۔ ۸۰ ",
        "کیا وہ ذات جس نے آسمانوں اور زمین کو خلق کیا اس بات پر قادر نہیں ہے کہ ان کے مانند (خاک شدہ انسانوں )کو پیدا کر دے۔ہاں وہ آگاہ و دانا خلاق ہے۔ ۸۱ ",
        "اس کا امر تو صرف یہ ہے کہ جس وقت وہ کسی چیز کے کرنے کا ارادہ کرتا ہے۔ تو اسے کہتا ہے ہو جا تو وہ (بلافاصلہ) ہو جاتی ہے۔ ۸۲ ",
        "پس منزہ ہے وہ خدا کہ جس کے قبضۂ قدرت میں ہر چیز کی مالکیت و حاکمیت ہے اور (سب کے سب) اسی کی طرف لوٹ جائیں گے۔ ۸۳"
    ],
    [
        "قسم ہے صف باندھ کر کھڑے ہونے والوں کی (جو اپنی صفوں کو منظم رکھے ہوئے ہیں ) ۱ ",
        "پھرقسم ہے ان کی جو سختی کے ساتھ منع کرتے ہیں۔ ۲ ",
        "وہی کہ جو پے در پے ذکر (الٰہی) کی تلاوت کرتے ہیں۔ ۳ ",
        "تمہارا معبود یقیناً یکتا ہے۔ ۴ ",
        "وہ آسمانوں کا بھی رب ہے اور زمین کا بھی اور جو کچھ ان کے درمیان ہے ان کا بھی اور وہ مشرقوں کا رب ہے۔ ۵ ",
        "ہم نے نچلے آسمان کو ستاروں کے ساتھ زینت بخشی۔ ۶ ",
        "اور اس کی ہر سرکش شیطان خبیث سے حفاظت کی۔ ۷ ",
        "وہ عالم بالا کے فرشتوں کی (باتوں کو) نہیں سن سکتے (اور اگر وہ سننا چاہیں ) تو ہر طرف سے تیروں کا نشانہ بنتے ہیں۔ ۸ ",
        "وہ شدت کے ساتھ پیچھے کی طرف دھکیلے جاتے ہیں اور ان کے لیے دائمی عذاب ہے۔ ۹ ",
        "مگر جو مختصر سے لمحے کے لیے اچٹتی سی بات سننے کے لیے آسمان کے نزدیک ہوتے ہیں۔ تو شہاب ثاقب ان کا تعاقب کرتے ہیں۔ ۱۰ ",
        "ان سے پوچھو کیا ان کی خلقت (اور معاد) زیادہ مشکل ہے یا فرشتوں اور آسمان و زمین کی خلقت؟ ہم نے انہیں چپکنے والی مٹی سے پیدا کیا ہے۔ ۱۱ ",
        "تو ان کے انکار (معاد) سے تعجب کرتا ہے لیکن وہ تو (معاد کا) مذاق اڑاتے ہیں۔ ۱۲ ",
        "اور جس وقت انہیں نصیحت کی جائے تو وہ ہر گز متوجہ نہیں ہوتے۔ ۱۳ ",
        "اور جب وہ کوئی معجزہ دیکھیں تو دوسروں کو بھی ٹھٹھا کرنے کی دعوت دیتے ہیں۔ ۱۴ ",
        "اور کہتے ہیں یہ تو نرا کھلا جادو ہے۔ ۱۵ ",
        "وہ کہتے ہیں جب ہم مر گئے اور خاک اور ہڈیاں ہو گئے تو کیا ہم دوبارہ اٹھائے جائیں گے؟ ۱۶ ",
        "یا ہمارے گزشتہ آباؤ اجداد (لوٹائے جائیں گے؟ ۱۷ ",
        "کہہ دو: ہاں ! (تم سب زندہ کیے جاؤگے) جبکہ تم ذلیل و خوار ہو گئے۔ ۱۸ ",
        "صرف ایک ہی عظیم آواز بلند ہو گی، پس اچانک وہ محشر کا منظر دیکھیں گے۔ ۱۹ ",
        "اور کہیں گے: وائے ہو ہم پر یہ جزا کا دن ہے ؟ ۲۰ ",
        "ہاں ! یہ وہی جدائی کا دن ہے جس کو تم جھٹلایا کرتے تھے(حق کی باطل سے جدائی کا دن)۔ ۲۱ ",
        "(اس وقت فرشتوں کو حکم دیا جائے گا) ظالموں اور ان کے ساتھیوں اور جن جن کی وہ پرستش کیا کرتے تھے۔ ۲۲ ",
        "(ہاں جن کی بھی وہ) خدا کے سوا پرستش کیا کرتے تھے انہیں جمع کرو اور انہیں جہنم کے راستے پر چلتا کردو۔ ۲۳ ",
        "انہیں روکو! ان سے پوچھ گچھ ہو گی۔ ۲۴",
        "تم ایک دوسرے سے مدد طلب کیوں نہیں کرتے ؟ ۲۵ ",
        "لیکن وہ تو اس دن خدا کی قدرت کے سامنے سر تسلیم خم کئے ہوں گے۔ ۲۶ ",
        "(اور اس حالت میں ) ایک دوسرے کی طرف منہ کر کے ایک دوسرے سے سوال کریں گے۔ ۲۷ ",
        "ایک گروہ کہے گا (گمراہ پیشواؤ) تم (ہمارے پاس) خیر خواہی اور نیکی کے بہانے سے آتے تھے۔ ۲۸ ",
        "وہ (گمراہ پیشوا) جواب دیں گے : تم خود ہی اہل ایمان نہیں تھے؟ ۲۹ ",
        "ہمارا تم پر کوئی اختیار نہ تھا بلکہ تم خود ہی سرکش قوم تھے۔ ۳۰ ",
        "اب خدا کا فرمان ہم سب پر مسلم ہو گیا ہے اب تو ہم سبھی اس کے عذاب کا مزہ چکھیں گے ۳۱ ",
        "ہاں ! ہم نے تمہیں گمراہ کیا ہے جیسا کہ ہم خود گمراہ تھے۔ ۳۲ ",
        "وہ سب کے سب (گمراہ پیشوا اور پیروکار) اس دن عذاب میں مشترک ہوں گے۔ ۳۳ ",
        "ہاں ! ہم مجرموں کے ساتھ ایسا ہی سلوک کیا کرتے ہیں۔ ۳۴ ",
        "وہ ایسے تھے کہ جب ان سے ’’لا الٰہ الا اللٰہ‘‘ کہا جاتا تھا توہ وہ تکبر کیا کرتے تھے ۳۵ ",
        "اور ہمیشہ یہی کہتے تھے کہ کیا ہم اپنے خداؤں کو ایک دیوانہ شاعر کی خاطر چھوڑ دیں۔ ۳۶ ",
        "(جبکہ) ایسا نہیں ہے بلکہ وہ تو حق لے کر آیا ہے اور اس نے گذشتہ پیغمبروں کی تصدیق کی ہے۔ ۳۷ ",
        "لیکن تم یقینی طور پر (خدا کے) دردناک عذاب کا مزہ چکھو گے۔ ۳۸ ",
        "اور جو اعمال تم انجام دیا کرتے تھے بدلہ تو تمہیں صرف اسی کا ملے گا۔ ۳۹ ",
        "پروردگار کے مخلص بندوں کے سوا (جو اس تمام عذاب اور سزا سے محفوظ رہیں گے)۔ ۴۰ ",
        "ان (مخلص بندوں ) کے لئے ایک خاص اور معین روزی ہے۔ ۴۱ ",
        "(قسم قسم کے عمدہ عمدہ) پھل اور وہ محترم ہوں گے۔ ۴۲ ",
        "بہشت کے پر نعمت باغوں میں۔ ۴۳ ",
        "تختوں پرا یک دوسرے کے سامنے (بیٹھے ہوں گے)۔ ۴۴ ",
        "ان کے گرد شراب طہور سے لبریز پیالوں کا دور ہو گا۔ ۴۵ ",
        "وہ شراب جو سفید چمکدار اور پینے والوں کے لئے لذت بخش ہو گی۔ ۴۶ ",
        "وہ شراب جس میں نہ عقل کو فاسد کرنے والی کوئی چیز ہو گی اور نہ ہی وہ مست کرنے والی ہو گی ۴۷ ",
        "ان کی ایسی بیویاں ہوں گی جو اپنے شوہر کے سوا کسی اور سے عشق و محبت نہ کریں گی ان کی آنکھیں بڑی بڑی (اور حسین) ہوں گی۔ ۴۸ ",
        "گویا وہ (لطافت اور سفیدی میں ) پرندے کے چھپے ہوئے انڈوں کے مانند ہیں ۴۹ ",
        "(اس حال میں جبکہ وہ اپنی باتوں میں مگن ہوں گے تو) بعض لوگ دوسرے بعض لوگوں کی طرف رخ کر کے سوال کریں گے ۵۰ ",
        "ان میں سے ایک کہے گا میرا ایک ساتھی تھا۔ ۵۱",
        "جو ہمیشہ یہ کہا کرتا تھا کیا (سچ مچ) تو نے بھی اس بات کو مان لیا ہے۔ ۵۲ ",
        "کہ جب ہم مر جائیں گے اور مٹی اور ہڈیاں ہو جائیں گے تو (دوبارہ) زندہ کیے جائیں گے اور ہمیں جزا و سزادی جائے گی ؟ ۵۳ ",
        "(اس کے بعد) کہے گا : کیا تم اس کی کوئی خبر لا سکتے ہو؟ ۵۴ ",
        "اس موقع پر وہ تلاش کرنے لگے گا اور ادھر ادھر نظر دوڑائے گا تو اچانک اسے جہنم کے وسط میں دیکھے گا۔ ۵۵ ",
        "(اسے دیکھ کر) وہ کہے گا : خدا کی قسم کوئی کسر باقی نہیں رہ گئی تھی کہ تو مجھے بھی جہنم کی طرف کھینچ لے جائے۔ ۵۶ ",
        "اور اگر میرے پروردگار کی نعمت اور احسان نہ ہوتا تو میں بھی تیرے ساتھ جہنم میں ہوتا۔ ۵۷ ",
        "کیا تو دنیا میں یہ نہیں کہا کرتا تھاکہ ہم کبھی نہیں مریں گے؟ ۵۸ ",
        "اس پہلی (دنیوی) موت کے سوا اب اور کوئی موت ہمارے پاس نہیں آئے گی اورنہ ہی ہمیں عذاب دیا جائے گا ۔ ۵۹ ",
        "سچ مچ یہ تو بہت ہی بڑی کامیابی ہے ۶۰ ",
        "ہاں !مثال کے مطابق عمل کرنے والوں کو عمل کرنا چاہئے۔ ۶۱ ",
        "کیا یہ (جنت کی جادواں نعمتیں ) بہترہیں یا زقوم کا درخت؟ ۶۲ ",
        "ہم نے اسے ظالموں کے لئے درد ورنج کا سبب قرار دیا ہے۔ ۶۳ ",
        "وہ ایسا درخت ہے جو قعر جہنم سے اگتا ہے ۶۴ ",
        "اس کا شگوفہ شیاطین کے سروں کے مانند ہے ۶۵ ",
        "وہ (مجرم) اس میں سے کھائیں گے اور اسی سے اپنا پیٹ بھریں گے ۶۶ ",
        "پھر اس کے اوپر گرم بدبو دار پانی پئیں گے۔ ۶۷ ",
        "پس ان کی بازگشت جہنم کی طرف ہے ۶۸ ",
        "کیونکہ انہوں نے اپنے آباؤ اجداد کو گمراہ پایا۔ ۶۹ ",
        "اس کے باوجود وہ تیزی کے ساتھ انہیں کے پیچھے دوڑتے ہیں۔ ۷۰",
        "ان سے پہلے اکثر گزشتہ لوگ (بھی) گمراہ تھے ۷۱",
        "ہم نے ان میں ڈرانے والے بھیجے تھے۔ ۷۲",
        "دیکھو! جنہیں ڈرایا گیا تھا ان کا انجام کیسا ہوا؟ ۷۳",
        "ہمارے مخلص بندوں کے سوا۔ ۷۴",
        "نوح نے ہمیں پکارا (ہم نے اس کی دعا کو قبول کرلیا) اور ہم کیسے اچھے (دعا) قبول کرنے والے ہیں۔ ۷۵",
        "اور ہم نے اسے اور اس کے اہل خاندان کو عظیم غم سے نجات بخشی۔ ۷۶",
        "اور اس کی اولاد کو (روئے زمین پر) باقی رہنے والا قرار دیا۔ ۷۷ ",
        "اور ہم نے اس کا نیک نام بعد کی امتوں میں باقی رکھا۔ ۷۸ ",
        "سارے جہاں کے لوگوں میں نوح پر سلام ہو۔ ۷۹ ",
        "ہم نیک لوگوں کو اسی طرح سے اجر دیتے ہیں ۸۰ ",
        "بے شک وہ ہمارے صاحب ایمان بندوں میں سے تھا۔ ۸۱ ",
        "پھر دوسروں (اس کے دشمنوں ) کو ہم نے غرق کیا۔ ۸۲ ",
        "اور ابراہیم اس (نوح) کے پیروکاروں میں سے تھا۔ ۸۳ ",
        "(یاد کرو اس وقت کو) جبکہ وہ قلب سلیم کے ساتھ اپنے پروردگار کی بارگاہ میں آیا۔ ۸۴ ",
        "جس وقت اس نے اپنے باپ (یعنی چچا) اور اپنی قوم سے کہا: کہ یہ کیا چیزیں ہیں جنہیں تم پوجتے ہو؟ ۸۵ ",
        "کیا خدا کو چھوڑ کر ان جھوٹے معبودوں کی طرف جاتے ہو؟ ۸۶ ",
        "تم عالمین کے پر وردگارکے بارے میں کیا گمان کرتے ہو؟ ۸۷ ",
        "(پھر) اس نے ستاروں کی طرف ایک نگاہ ڈالی۔ ۸۸ ",
        "اور کہا میں تو بیمار ہوں (تمہارے ساتھ جشن میں نہیں جا سکتا)۔ ۸۹ ",
        "انہوں نے اس سے منہ پھیر لیا۔ ۹۰ ",
        "وہ(ابراہیم)ان کے خداؤں کے پاس آئے اور (تمسخر کے طور پر) کہا: ان غذاؤں میں سے کھاتے کیوں نہیں ہو؟ ۹۱ ",
        "تمہیں کیا ہو گیا ہے، تم بولتے کیوں نہیں ؟ ۹۲ ",
        "اس کے بعد اپنے دائیں ہاتھ سے ایک پوری توجہ کے ساتھ ان کے جسم پر ایک زور دار ضرب لگائی۔ ۹۳ ",
        "وہ (بت پرست) تیزی سے اس (ابراہیم) کے پاس آئے۔ ۹۴ ",
        "اس (ابراہیم) نے کہا: کیا تم ایسی چیز کی عبادت کرتے ہو جسے اپنے ہاتھ سے تراشتے ہو؟ ۹۵ ",
        "حالانکہ خدا نے تمہیں بھی پیدا کیا ہے اور (ان بتوں کو بھی) جنہیں تم بناتے ہو۔ ۹۶ ",
        "انہوں نے کہا: اس کے لئے ایک اونچی سی جگہ بناؤ اور اسے آگ کے جہنم میں پھینک دو۔ ۹۷ ",
        "انہوں نے تو اس (ابراہیم) کو ختم کرنے کی تدبیر کر لی تھی لیکن ہم نے ان سب کو پست اور مغلوب کر دیا۔ ۹۸ ",
        "اور (ابراہیم سلامتی کے ساتھ نکل آئے تو) کہا: میں پروردگار کی طرف جاتا ہوں وہ میری راہنمائی کرے گا۔ ۹۹ ",
        "(ابراہیم نے دعا کی) پروردگارا! مجھے صالح (اولاد) عطا فرما۔ ۱۰۰ ",
        "ہم نے اسے (ابراہیم کو) ایک بردبار اور بااستقامت لڑکے کی بشارت دی۔ ۱۰۱ ",
        "جس وقت وہ (بیٹا جوان ہو گیا اور) اس کے ساتھ سعی و کوشش کے قابل ہو گیا تو اس (ابراہیم) نے کہا: بیٹا!, میں نے خواب دیکھا ہے کہ میں تجھے ذبح کر رہا ہوں۔ تم دیکھو،اس میں تمہاری کیا رائے ہے؟ اس نے کہا: ابا جان! آپ کو جو حکم ملا ہے اس کی تعمیل کیجئے، انشاء اللہ آپ مجھے صابرین میں سے پائیں گے۔ ۱۰۲",
        "جب دونوں آمادہ و تیار ہو گئے اور اس (ابراہیم) نے اسے پیشانی کے بل لٹایا۔ ۱۰۳ ",
        "تو ہم نے اسے ندادی کہ اے ابراہیم! ۱۰۴ ",
        "جو حکم تجھے خواب میں دیا گیا تھا تو نے اسے پورا کر دیا، ہم اسی طرح سے نیکو کا روں کو جزا دیتے ہیں۔ ۱۰۵ ",
        "بے شک یہ ایک کھلی آزمائش ہے ۱۰۶ ",
        "ہم نے ذبح عظیم کو اس کا فدیہ بنایا۔ ۱۰۷ ",
        "اور اس کے نیک نام کو بعد والی امتوں میں باقی رکھا۔ ۱۰۸ ",
        "ابراہیم پر سلام ہو۔ ۱۰۹ ",
        "ہم نیکو کاروں کو اسی طرح سے بدلہ دیا کرتے ہیں۔ ۱۱۰ ",
        "بیشک وہ (ابراہیم) ہمارے با ایمان بندوں میں سے ہے۔ ۱۱۱ ",
        "ہم نے اسے صالح پیغمبر اسحاق کی بشارت دی۔ ۱۱۲ ",
        "ہم نے اسے اور اسحاق کو برکت دی اور ان دونوں کی اولاد میں کچھ تو نیک ہیں۔ اور کچھ کھلم کھلا اپنے اوپر ظلم کرنے والے ہیں۔ ۱۱۳ ",
        "ہم نے موسیٰ اور ہارون پر احسان کیا۔ ۱۱۴ ",
        "ہم نے ان دونوں کو اور ان کی قوم کو بڑے دکھ اور مصیبت سے نجات بخشی۔ ۱۱۵ ",
        "اور ہم نے ان کی مدد کی یہاں تک کہ وہ (اپنے دشمنوں پر) غالب آگئے۔ ۱۱۶ ",
        "ہم نے انہیں واضح (آسمانی) کتاب عطا کی۔ ۱۱۷ ",
        "ہم نے انہیں راہ راست کی ہدایت کی۔ ۱۱۸ ",
        "اور ان کا ذکر خیر ہم نے بعد والی اقوام میں باقی رکھا۔ ۱۱۹ ",
        "موسیٰ اور ہاورن پر سلام۔ ۱۲۰ ",
        "ہم اسی طرح سے نیکو کاروں کو جزا دیا کرتے ہیں۔ ۱۲۱ ",
        "وہ دونوں ہمارے مومن بندوں میں سے تھے۔ ۱۲۲ ",
        "اور بے شک الیاس ہمارے رسولوں میں سے تھا۔ ۱۲۳ ",
        "اس وقت کو یاد کرو۔ جب کہ اس نے اپنی قوم سے کہا : کیا تم تقویٰ اختیار نہیں کرتے ہو؟ ۱۲۴ ",
        "کیا تم بعل (بت) کو پکارتے ہوااور بہترین خالق کو چھوڑے ہوئے ہو؟ ۱۲۵ ",
        "وہ خدا جو تمہارا بھی پروردگار ہے اور تمہارے آباؤ اجداد کا بھی پرور دگار ہے۔ ۱۲۶",
        "لیکن انہوں نے اسے جھٹلایا، مگر یقینی طور پر وہ سب کے سب (خدائی عدالت میں ) حا ضر کیے جائینگے۔ ۱۲۷ ",
        "سوائے خدا کے مخلص بندوں کے۔ ۱۲۸ ",
        "ہم نے اس (الیاس) کا نیک نام بعد کی امتوں میں میں باقی رکھا۔ ۱۲۹ ",
        "الیاسین پر سلام ہو۔ ۱۳۰ ",
        "ہم نیکوکاروں کو اسی طرح بدلہ دیا کرتے ہیں۔ ۱۳۱ ",
        "وہ ہمارے مؤمن بندوں میں سے ہے۔ ۱۳۲ ",
        "لوط (بھی)ہمارے رسولوں میں سے تھا۔ ۱۳۳ ",
        "وہ وقت یاد کرو جب ہم نے اسے اور اس کے سارے خاندان کو نجات دی۔ ۱۳۴ ",
        "سوائے ایک بڑھیا کے جو اس قوم کے درمیان باقی رہ گئی۔ ۱۳۵ ",
        "پھر باقی لوگوں کو ہم نے تباہ و برباد کر دیا۔ ۱۳۶ ",
        "اور تم ہمیشہ (ان کے شہروں کے ویرانوں کے قریب سے)۔ صبح کے وقت بھی عبور کرتے ہو ۱۳۷ ",
        "اور رات کے وقت بھی، کیا تم عقل سے کام نہیں لیتے۔ ۱۳۸ ",
        "اور یونس (بھی) ہمارے رسولوں میں سے تھا۔ ۱۳۹ ",
        "وہ وقت یاد کر و جب اس نے (سامان اور لوگوں سے) بھری کشتی کی طرف فرار کیا۔ ۱۴۰ ",
        "اور ان کے ساتھ قرعہ ڈالا اور (قرعہ انہیں کے نام کانکلا اور وہ) مغلوب ہو گیا۔ ۱۴۱ ",
        "(انہوں نے اسے دریا میں پھینک دیا) اور ایک بہت بڑی مچھلی نے اسے نگل لیا، اس حال میں کہ وہ (کشتی والوں کی نظر میں ) ملامت کا مستحق تھا۔ ۱۴۲ ",
        "اور اگر وہ تسبیح کرنے والوں میں سے نہ ہوتا۔ ۱۴۳ ",
        "تو قیامت کے دن تک مچھلی کے پیٹ میں ہی رہتا۔ ۱۴۴ ",
        "(بہر حال ہم نے اسے رہائی بخشی اور) اسے ایک خشک زمین پر جو گھاس اور سبزے سے خالی تھی پھینک دیااس حالت میں کہ وہ بیمار تھا ۱۴۵ ",
        "اور ہم نے کد وکی بیل اس کے اوپر اگادی۔ ۱۴۶ ",
        "اور ہم نے اسے ایک لاکھ افراد یا اس سے زیادہ جمعیت کی طرف بھیجا۔ ۱۴۷",
        "تو وہ ایمان لے آئے اور ہم نے انہیں ایک مدت معلوم تک زندگی کی نعمات سے بہرہ مند کیا۔ ۱۴۸",
        "ان سے پوچھ !کیا تیرے پروردگار کے لیے تو لڑکیاں ہیں اور ان کے لیے لڑکے؟ ۱۴۹",
        "کیا ہم نے فرشتوں کو لڑکیوں کی صورت میں پیدا کیا ہے اور وہ (اس بات کو) مشاہدہ کر رہے تھے؟ ۱۵۰",
        "جان لو کہ وہ اپنی بڑی گستاخی سے یہ بات کہتے ہیں۔ ۱۵۱",
        "کہ خدا صاحب اولاد ہے، لیکن یقیناً وہ قطعی جھوٹ بولتے ہیں۔ ۱۵۲",
        "کیا اس (اللہ) نے بیٹیوں کو بیٹوں پر ترجیح دی ہے؟ ۱۵۳",
        "تمہیں کیا ہو گیا، تم یہ کیسا فیصلہ کر رہے ہو (کچھ سمجھتے بھی ہو کہ یہ کیا کہہ رہے ہو)؟ ۱۵۴ ",
        "کیا تم متوجہ نہیں ہوتے؟ ۱۵۵ ",
        "کیا تمہارے پاس اس بارے میں کوئی واضح دلیل ہے؟ ۱۵۶ ",
        "اگر تم سچ کہتے ہو تو اپنی کتاب (اور دلیل) لے آؤ۔ ۱۵۷ ",
        "اور وہ اس کے اور جنوں کے درمیان (رشتہ داری اور) نسبت کے قائل ہوگئے ہیں، حالانکہ اچھی طرح سے جانتے ہیں کہ یہ بت پرست عدالت الٰہی میں حاضر کئے جائیں گے۔ ۱۵۸ ",
        "خدا اس توصیف سے جو وہ کرتے ہیں، منزہ ہے۔ ۱۵۹ ",
        "مگر (وہ توصیف جو) خدا کے مخلص بندے (کرتے ہیں )۔ ۱۶۰ ",
        "لہٰذاتم اور جن کی تم پرستش کرتے ہو۔ ۱۶۱ ",
        "ہر گز کسی کو (اس سے) دھوکا نہیں دے سکتے۔ ۱۶۲ ",
        "مگر وہ، جو خود ہی یہ چاہتے ہیں کہ جہنم کی آگ میں جلیں۔ ۱۶۳ ",
        "اور ہم میں سے ہر ایک کے لیے ایک معلوم مقام ہے۔ ۱۶۴ ",
        "اور ہم سب کے سب (خدا کے حکم کی اطاعت کے لیے) صف باندھے کھڑے ہیں۔ ۱۶۵ ",
        "اور ہم سب کے سب اس کی تسبیح کرتے ہیں۔ ۱۶۶ ",
        "اور وہ تو ہمیشہ یہی کہتے تھے۔ ۱۶۷ ",
        "اگر پہلے لوگوں کی کتابوں میں سے کوئی کتاب ہمارے پاس ہوتی۔ ۱۶۸ ",
        "تو ہم خدا کے مخلص بندوں میں سے ہوتے۔ ۱۶۹ ",
        "(لیکن جس وقت یہ عظیم آسمانی کتاب ان کے لیے نازل ہوئی) تو وہ اس سے کافر ہوگئے، لیکن عنقریب وہ اپنے عمل کا نتیجہ دیکھ لیں گے۔ ۱۷۰ ",
        "ہمارے مرسل بندوں کے لیے ہمارا قطعی وعدہ پہلے سے مسلم ہو چکا ہے۔ ۱۷۱ ",
        "کہ ان کی مدد کی جائے گی۔ ۱۷۲ ",
        "اور ہمارا لشکر (تمام میدانوں میں ) کامیاب ہوگا۔ ۱۷۳ ",
        "ان سے ایک معین وقت تک منہ پھیر لے(جب تک جہاد کا فرمان صادر نہیں ہوتا)۔ ۱۷۴ ",
        "اور ان کی حالت کی طرف دیکھ۔ لیکن وہ عنقریب (اپنے کیے کا نتیجہ) دیکھ لیں گے۔ ۱۷۵ ",
        "کیا وہ ہمارے عذاب کے لیے جلدی کر رہے ہیں ؟ ۱۷۶ ",
        "لیکن جب ہمارا عذاب ان کے گھروں کے صحن میں نازل ہو گا تو (ان لوگوں کے لیے) جنہیں ڈرایا گیا ہے، وہ بری صبح ہوگی۔ ۱۷۷ ",
        "ایک معین وقت تک ان سے منہ پھیر لے۔ ۱۷۸ ",
        "اور ان کے کام کی حالت کو دیکھ، وہ بھی جلدہی (اپنے اعمال کا نتیجہ) دیکھ لیں گے۔ ۱۷۹ ",
        "پاک ذات ہے تیرے پروردگار کی! وہ پروردگار جو عزت و قدرت والا جو پاک و منزہ ہے ان توصیفوں سے جو وہ کرتے ہیں۔ ۱۸۰ ",
        "اور سلام ہو تمام رسولوں پر۔ ۱۸۱ ",
        "اور حمد و ستائش مخصوص ہے اس اللہ کے لیے جو عالمین کا پروردگار ہے۔ ۱۸۲"
    ],
    [
        "صٓ۔ قسم ہے اس قرآن کی جس میں ذکر ہے (کہ یہ کتاب خدائی معجزہ ہے)۔ ۱ ",
        "لیکن کافر غرور اور اختلاف میں گرفتار ہیں۔ ۲ ",
        "ہم نے اس سے پہلے کتنی ہی قوموں کو ہلاک کر دیا ہے وہ (لوگ) نزول عذاب کے وقت داد و فریاد کرتے تھے۔ لیکن نجات کا وقت گزر چکا تھا۔ ۳ ",
        "وہ تعجب کرنے لگے کہ ان میں سے ایک ڈرانے والا پیغمبر کیسے آگیا! اور کافروں نے کہا: یہ تو جھوٹا جادو گر ہے۔ ۴ ",
        "کیا اس نے اتنے خدا ؤں کے بجائے ایک ہی خدا قرار دے لیا ہے؟یہ تو واقعاً ایک عجیب چیز ہے۔ ۵ ",
        "ان کے سردار باہر آئے اور کہا : جاؤ اور اپنے خداؤں کے ساتھ مضبوطی سے جم جاؤ۔ یہ تو ہمیں بدبختی کی طرف کھینچ لے جانا چاہتے ہیں۔ ۶ ",
        "ہم نے ہر گز ایسی کوئی چیز اپنے آباؤ اجداد سے نہیں سنی ہے، یہ تو بس جھوٹ ہی جھوٹ ہے۔ ۷ ",
        "کیا ہم سب میں سے صرف اس (محمدؐ) پر قرآن نازل ہوا ہے؟ وہ درحقیقت میری اصل وحی کے بارے میں ہی شک کررہے ہیں، بلکہ انہوں نے ابھی تک عذاب الٰہی نہی چکھا۔ ۸ ",
        "کیا تیرے قادر اور عطا کرنے والے پروردگار کی رحمت کے خزانے ان کے پاس ہیں ؟ ۹ ",
        "یا یہ بات ہے کہ آسمانوں اور زمین اور جو کچھ ان کے درمیان ہے،(ان) کی ملکیت ان ہی کے لیے ہے۔(اگر ایسا ہے) تو آسمان پر چڑھ جائیں (اور نزول کو روک دیں )۔ ۱۰ ",
        "ہاں ! یہ شکست خوردہ احزاب کا ایک چھوٹا سا لشکر ہیں۔ ۱۱ ",
        "ان سے پہلے قوم نوح و عاد اور صاحب اقتدار فرعون نے (ہمارے انبیاء کی) تکذیب کی۔ ۱۲ ",
        "نیز ثمود ، قوم لوط اور اصحاب الایکہ(قوم شعیب) یہ وہ جماعتیں تھیں (کہ جو انبیاء کی تکذیب کے لیے اٹھ کھڑی ہوئیں )۔ ۱۳ ",
        "ان جماعتوں میں سے ہر ایک نے رسولوں کی تکذیب کی اور ان کے لیے عذاب الٰہی روبہ عمل آیا۔ ۱۴ ",
        "ان لوگوں کو اس کے علاوہ کوئی توقع نہ تھی کہ ایک آسمانی چیخ نازل ہو۔ ایسی چیخ کہ جس کے باعث لوٹنے کو کائی راستہ نہ رہے (اور وہ سب کو نابود کردے) ۱۵ ",
        "انہوں نے (سر کشی کی بنا پر) کہا: پروردگار! اپنے عذاب میں سے روزحساب سے پہلے ہی ہمارا حصہ جتنی جلدی ہو سکے ہمیں دے دے۔ ۱۶",
        "(اے رسول)وہ جو کچھ کہتے ہیں اس پر صبر کراور ہمارے بندے داؤد کو یاد کرکہ جو صاحب اقتدار بھی تھا اور بہت زیادہ توبہ کرنے والا بھی۔ ۱۷ ",
        "ہم نے پہاڑ اس کے لیے مسخر کر دیئے کہ جو صبح و شام اس کے ساتھ تسبیح کرتے تھے۔ ۱۸ ",
        "تمام پرندے بھی ہم نے اس کے لیے مسخر کردیئے اور یہ سب اس کی طرف بازگشت کرنے والے ہیں۔ ۱۹ ",
        "اور اس کی حکومت کو ہم نے استحکام بخشا اسے ہم نے علم عطا کیا اور عدل کے ساتھ فیصلہ کرنا بھی۔ ۲۰ ",
        "کیا تجھ تک شکایت کرنے والوں کی داستان پہنچی ہے کہ جو (داؤد کے) محراب سے اوپر گئے تھے؟ ۲۱ ",
        "جس وقت (بغیر کسی اطلاع کے) وہ اس کے پاس آپہنچے اور وہ انہیں دیکھ کر گھبرا گیا تو انہوں نے کہا: ڈرو نہیں ہم دونوں شکایت لے کر آئے ہیں کہ ہم میں سے ایک نے دوسرے پر زیادتی کی ہے۔ اب تو ہمارے درمیان حق فیصلہ کردے اور کوئی زیادتی نہ ہونے دے اور راہ راست کی طرف ہماری ہدایت کر۔ ۲۲ ",
        "یہ میرا بھائی ہے اس کے پاس ننانوے بھیڑیں ہیں اور میرے پاس ایک سے زیادہ نہیں ہے لیکن اس کا اصرار ہے کہ وہ (ایک) بھی مجھے دے ڈال اور گفتگو میں مجھے دباتا ہے۔ ۲۳ ",
        "(داؤد نے) کہا : تیری ایک بھیڑ کا تقا ضا کر کے اپنی بھیڑوں میں اضافہ کرنے کے لیے اس نے مسلماً تجھ پر ظلم کیا ہے اور بہت سے دوست ایک دوسرے پر ظلم کرتے ہیں سوائے ان کے کہ جو ایمان لائے ہیں اور نیک اعمال انجام دیتے ہیں مگر ان کی تعداد تھوڑی ہے۔داؤد نے خیال کیا کہ ہم نے اسے (اس واقعہ سے)آزمایا ہے۔ پس اس نے اپنے خداسے بخشش چاہی اور سجدے میں گر پڑا اور اس نے توبہ کی۔ ۲۴ ",
        "ہم نے اس کا یہ کام بخش دیا اور وہ ہمارے ہاں مقام بلند اور نیک انجام کاحامل ہے۔ ۲۵ ",
        "اے داؤد! ہم نے تجھے زمین میں (اپنا) خلیفہ (اور نمائندہ) قرار دیا ہے لوگوں کے درمیان حق کے مطابق",
        "ہم نے آسمان و زمین کو اور جو کچھ ان کے درمیان ہے اسے فضول پیدا نہیں کیا، یہ کافروں کا گمان ہے وائے ہے کافروں کے لئے،(جہنم کی) آگ سے۔ ۲۷ ",
        "جو لوگ ایمان لائے ہیں اور انہوں نے عمل صالح انجام دیئے ہیں، کیا ہم انہیں زمین میں فساد برپا کرنے والوں کی طرح قرار دے دیں یا پرہیزگاروں کو فاجروں کی طرح قرار دے لیں ؟ ۲۸ ",
        "یہ بابرکت کتاب ہے کہ جو ہم نے تجھ پر نازل کی ہے تاکہ لوگ اس کی آیات میں غور وفکر کریں اور اہل فکر و نظر متوجہ ہوں۔ ۲۹ ",
        "ہم نے داؤد کو سلیمان عطا کیا۔ کیا ہی اچھا بندہ تھا کیونکہ وہ ہمیشہ اللہ کی طرف باز گشت کرتاتھا۔ (اوراس کی یاد میں رہتا تھا)۔ ۳۰ ",
        "وہ وقت یاد کر جب وقت عصر انہوں نے چابک اور تیز رفتار گھوڑے اس (سلیمان)کے سامنے پیش کئے۔ ۳۱ ",
        "تو اس نے کہا : ان گھوڑوں کو اپنے رب کی خاطر پسند کرتا ہوں یہاں تک کہ وہ اس کی آنکھوں سے اوجھل ہوگئے۔ ۳۲ ",
        "(سلیمان نے کہا) انہیں دوبارہ لاؤ اور پھر اس نے ان کی پنڈلیوں اور گردنوں پر ہاتھ پھیرا۔ ۳۳ ",
        "ہم نے سلیمان کا امتحان لیا اور ایک دھڑان کے تحت پر پھینک دیا پھر اس نے بارگاہ خدا کی طرف رجوع کیا۔ ۳۴ ",
        "اس نے کہا : پروردگار : مجھے بخش دے اور مجھے ایسی حکومت عطا کر کہ جو میرے بعد کسی کے شایاں نہ ہو، کیونکہ تو بڑا عطا کرنے والا ہے۔ ۳۵ ",
        "ہم نے اس کے لیے ہوا کو مسخر کردیا تاکہ وہ اس کے حکم کے مطابق آرام کے ساتھ چلے اور جہاں چاہے جائے۔ ۳۶ ",
        "اور شیطانوں کو بھی ہم نے اس کے لیے مسخر کردیا اور ان میں ہر معمار اور غوطہ خور کو۔ ۳۷ ",
        "(اور شیطانوں میں سے) ایک اور گروہ کو بھی جو (اس کے اختیار میں تھے اور) زنجیروں میں جکڑے ہوئے تھے۔ ۳۸ ",
        "(اور ہم نے سلیمان سے کہا) یہ ہماری عطا ہے جسے بھی تو چاہتا ہے (اور مصلحت دیکھتا ہے) اسے بخش دے اور جسے تو چاہتا ہے روک لے۔ اور تیرے لئے کوئی حساب نہیں ہے۔ ۳۹ ",
        "اور اس (سلیمان) کے لیے ہمارے پاس بلند مقام اور نیک انجام ہے۔ ۴۰ ",
        "ہمارے بندے ایوب کو یاد کر، جبکہ اس نے اپنے رب کو پکارا کہ شیطان نے مجھے رنج اور اذیت دی ہے۔ ۴۱ ",
        "(ہم نے اس سے کہا) اپنے پاؤں سے زمین پر ٹھو کر مار، یہ ٹھنڈے پانی کا چشمہ نہانے اور پینے کے لیے ہے۔ ۴۲",
        "اور ہم نے اسے اس کا خاندان عطا کیا اور ان کی طرح اور بھی ان کے ساتھ قرار دیئے تاکہ ہماری طرف سے رحمت ہو اور صاحبان فکر کے لیے ایک نصیحت ہے۔ ۴۳ ",
        "(اور ہم نے اس سے کہا) مٹھی بھر گندم کی (یااس جیسی) سینکیں لے اور اسے (اپنی بیوی کو) مار اور اپنی قسم نہ توڑ، ہم نے اسے صابر پایا، کیا اچھا بندہ تھا کہ خدا کی طرف بہت رجوع کرنے والا تھا۔ ۴۴ ",
        "اور ہمارے بندوں ابراہیم، اسحاق اور یعقوب کو یاد کرو کہ جو (طاقت ور) ہاتھوں والے اور (بینا) آنکھوں والے تھے۔ ۴۵ ",
        "ہم نے انہیں خاص خلوص کے ساتھ خالص کیا تھا وہ آخرت کی یاد آوری تھی۔ ۴۶ ",
        "اور وہ ہمارے نزدیک بر گزیدہ اور نیک افراد میں سے ہیں۔ ۴۷ ",
        "اور اسماعیل، الیسع اور ذاالکفل کو بھی یاد کرو، وہ سب نیک لوگوں میں سے ہیں۔ ۴۸ ",
        "یہ توایک یاد آوری ہے اور پرہیز گاروں کے لئے اچھا مقام ہے ۴۹ ",
        "بہشت کے جاودانی باغات جن کے دروازے ان کے لیے کھلے ہوئے ہیں۔ ۵۰ ",
        "وہ اس میں تختوں پر تکیہ کیے ہوئے (بیٹھے ہوں گے) اور انوع و اقسام کے پھل اور طرح طرح کے مشروبات ان کی رسائی میں ہوں گے۔ ۵۱ ",
        "اور ان کے پاس ایسی بیویاں ہوں گی جو اپنے شوہروں کی طرف ہی دیکھتی رہتی ہیں اور وہ سب کی سب ہم عمر ہوں گی۔ ۵۲ ",
        "یہ وہ چیز ہے جس کا تم سے قیامت کے دن کے لئے وعدہ کیا جاتا ہے (ناقابل شکن وعدہ) ۵۳ ",
        "یہ ہمارا رزق ہے جو کبھی ختم نہیں ہو گا۔ ۵۴ ",
        "یہ (تو پرہیز گاروں کا اجر ہے) اور طغیان گروں کے لیے بد ترین جائے بازگشت ہے ۵۵ ",
        "دوزخ ہے جس میں وہ داخل ہوں گے اور کیا ہی برا بستر ہے؟ ۵۶ ",
        "یہ حمیم و غساق (جلانے والے اور سیاہ رنگ کے مشروبات) ہیں جن کا مزہ چکھنا ہو گا۔ ۵۷ ",
        "اور ان کے علاوہ ان کے لیے ان کی ہم شکل دوسری سزائیں ہوں گی۔ ۵۸ ",
        "(ان سے کہا جائے گا) یہ وہ فوج ہے جو تمہارے ساتھ جہنم میں داخل ہو گی (یہ وہی گمراہ سردار ہیں ) ان کے لیے مرحبا اورخوش آمد ید نہیں ہے وہ سب کے سب آگ میں جلیں گے۔ ۵۹ ",
        "وہ (اپنے سرداروں سے) کہیں گے بلکہ خوش آمدید تمہارے لیے نہ ہو کیونکہ تم نے یہ عذاب ہمارے لیے فراہم کیا ہے، یہ کتنا برا ٹھکانا ہے؟ ۶۰ ",
        "اس کے بعد وہ کہیں گے : پروردگارا! جس نے یہ عذاب ہمارے لیے فراہم کیا ہے اس کے لیے آگ میں کئی گنا عذاب کا اضافہ فرما۔ ۶۱",
        "وہ کہیں گے ہم ان لوگوں کو جنہیں ہم اشرار میں شمار کرتے تھے (یہاں جہنم کی آگ میں ) کیوں نہیں دیکھتے ؟ ۶۲ ",
        "کیا ہم نے ان کے ساتھ تمسخر کیا تھا یا (وہ اس قدر حقیر تھے کہ) آنکھیں انہیں دیکھتی ہی نہیں ؟ ۶۳ ",
        "بیشک یہ بات حق اور ایک واقعیت ہے کہ دوزخی مخاصمانہ باتیں کریں گے۔ ۶۴ ",
        "کہہ دو میں تو صرف ایک ڈرانے والا ہوں اور خدائے یگانہ و قہار کے سوا اور کوئی معبود نہیں ہے۔ ۶۵ ",
        "آسمانوں اور زمین اور جو کچھ ان دونوں کے درمیان ہے، کاپروردگار عزیز و غفار ہے ۶۶ ",
        "کہہ دو! یہ ایک بہت بڑی خبر ہے ۶۷ ",
        "کہ جس سے تم روگردان ہو۔ ۶۸ ",
        "مجھے ملائے اعلیٰ (اور عالم بالا کے فرشتوں ) کے بارے میں۔ جبکہ وہ (آدم کی خلقت کے بارے میں ) جھگڑرہے تھے کچھ خبر نہیں ہے ۶۹ ",
        "مجھے تو صرف یہ وحی کی جاتی ہے کہ میں ایک واضح ڈرانے والاہوں۔ ۷۰ ",
        "( اس وقت کو یاد کر )جب تیرے پروردگار نے فرشتوں سے کہا ؛ میں گیلی مٹی سے ایک بشر پیدا کروں گا۔ ۷۱ ",
        "جس وقت میں اسے درست اور منظم کرلوں اور اپنی روح میں سے اس میں پھونک دوں تو تم سب کے سب اس کے لیے سجدہ کرنا۔ ۷۲ ",
        "پس اس وقت تمام فرشتوں نے تو سجدہ کیا۔ ۷۳ ",
        "مگر ابلیس نے (سجدہ نہ کیا اس نے) تکبر کیا اور وہ کافروں میں سے تھا۔ ۷۴ ",
        "اللہ نے فرمایا:اے ابلیس ! تجھے کس نے (اس مخلوق کو) سجدہ کرنے سے روکا، جسے میں نے اپنی قدرت سے خلق کیا ہے؟ کیا تو نے تکبر کیا ہے یا تو ’’عالین‘‘ میں سے تھا؟ ۷۵ ",
        "اس نے کہا: میں اس سے بہتر ہوں، تو نے مجھے آگ سے پیدا کیا ہے اور اسے گیلی مٹی سے۔ ۷۶ ",
        "فر مایا: آسمانوں (اور ملائکہ کی صفوں ) سے نکل جا تو میرا راندہ درگاہ ہے۔ ۷۷ ",
        "اور یقیناً تجھ پر قیامت کے دن تک میری لعنت ہوگی۔ ۷۸ ",
        "(ابلیس) کہنے لگا : میرے پرور دگار : مجھے اس دن تک کی مہلت دے دے، جس دن انسان قبروں سے اٹھائے جائیں گے۔ ۷۹ ",
        "فر ما یا : تجھے مہلت دے دی گئی ہے۔ ۸۰ ",
        "لیکن ایک معین دن تک کے لیے۔ ۸۱ ",
        "اس نے کہا : تیری عزت کی قسم ؛ میں ان سب کو گمراہ کروں گا۔ ۸۲ ",
        "سوائے تیرے ان بندوں کے جوان میں سے تیرے مخلص ہوں گے۔ ۸۳",
        "(اللہ نے) فرمایا؛حق کی قسم :میں ہی حق کہتا ہوں۔ ۸۴ ",
        "میں جہنم کو تجھ سے اور تیرے پیروکاروں سے بھر دوں گا۔ ۸۵ ",
        "(اے پیغمبر!)کہہ دو:میں تم سے کوئی کسی قسم کا اجر طلب نہیں کرتا اور میں متکلفین میں سے نہیں ہوں۔ ۸۶ ",
        "یہ(قرآن) تمام عالمین کے لیے تذکر (اور یاد دہانی) کا ذریعہ ہے۔ ۸۷ ",
        "اور تم اس کی خبر ایک مدت کے بعد ضرور سن لو گے۔ ۸۸"
    ],
    [
        "یہ کتاب خداوند عزیز و حکیم کی طرف سے نازل ہوئی ہے۔ ۱ ",
        "ہم نے اس کتاب کو حق کے ساتھ تجھ پر نازل کیا ہے۔ پس تم خدا کی عبادت کرواور اپنے دین کو اس کے لئے خالص کر لو۔ ۲ ",
        "آگاہ ہو کہ دین خالص اللہ ہی کے لئے ہے اور وہ لوگ کے جنہوں نے خدا کے علاوہ اپنے اولیاء قرار دے لئے ہیں اور ان کی دلیل یہ ہے کہ ہم ان کی پرستش نہیں کرتے مگر صرف اس لئے کہ یہ ہمیں خدا سے نزدیک کر دیں گے جس چیز میں وہ اختلاف کرتے تھے خدا قیامت کے دن ان کے درمیان اس کا فیصلہ کر دے گا‘ خدا اس شخص کو کبھی بھی ہدایت نہیں کرے گا جو جھوٹا اور کفران کرنے والا ہے ۳ ",
        "اگر (بفرض محال) خدا کسی کو اپنی اولاد بنانا چاہتا تو اپنی مخلوق میں سے جسے چاہتا منتخب کر لیتاوہ منزہ ہے (اس سے کہ کوئی اس کی اولاد ہو) وہ اللہ واحد و قہار ہے۔ ۴ ",
        "اس نے آسمانوں اور زمین کو حق کے ساتھ پیدا کیا وہ رات کو دن پر لپیٹ دیتا ہے اور دن کو رات پر اور سورج اور چاند کو اس نے اپنے فرمان کا مسخر بنا لیا ہے ان میں سے ہر ایک مدت معین تک اپنی حرکت کو جاری رکھے ہوئے ہے آگاہ رہو کہ وہ قادر اور بخشنے والا ہے۔ ۵",
        "اس نے تمہیں ایک ہی نفس سے پیدا کیا ہے اور اسکی بیوی کو اس (کی باقی ماندہ گیلی مٹی) سے پیدا کیا اور تمہارے لئے آٹھ جوڑے چوپایوں میں سے نازل کئے وہ تمہیں تمہاری ماؤں کے پیٹوں میں تین تاریکیوں کے اندرایک کے بعد دوسری خلقت عطا کرتا ہے۔ یہ ہے تمہارا پروردگار خدا(عالم ہستی کی) حکومت اسی کے لئے ہے اس کے سوا اور کوئی معبود نہیں۔ پھر تم (اس حال میں ) راہ حق سے کس طرح منحرف ہوتے ہو ؟ ۶ ",
        "اگر تم کفران کرو گے تو خدا تم سے بے نیاز ہے اور وہ اپنے بندوں کے لئے کبھی بھی کفران کو پسند نہیں کرتا اور اگر تم اس کا شکر ادا کروگے تو وہ اسے تمہارے لئے پسند کرتا ہے اور کوئی گنہ گار کسی دوسرے کا گناہ اپنے کاندھوں پر نہیں اٹھائے گا۔ اس کے بعد تم سب کی واپسی تمہارے پروردگار کی طرف ہے اور جو کچھ تم انجام دیا کرتے تھے وہ اس سے تمہیں آگاہ کرے گاکیونکہ جو کچھ(تمہارے) سینوں میں ہے وہ اس سے آگاہ ہے۔ ۷ ",
        "جس وقت انسان کو کوئی ضرر پہنچتا ہے تو پھر تو وہ اپنے پروردگار کو پکارتا ہے اور اس کی طرف رجوع کرتا ہے لیکن جب وہ (اللہ )اس کو اپنی طرف سے کوئی نعمت عطا کرے تو وہ اس بات کو جس کے لئے وہ پہلے خدا کو پکارتا تھا بھول جاتا ہے اور خدا کے لئے شریک و امثال قرار دینے لگتا ہے تاکہ لوگوں کو اس کی راہ سے منحرف کر دے۔ کہہ دے کے چند دن کے لئے اپنے کفر سے فائدہ اٹھالے کیونکہ آخر تو اصحاب جہنم میں سے ہے۔ ۸ ",
        "(کیا ایسے شخص کی کوئی قدر و قیمت ہے) یا اس شخص کی جو رات کی گھڑیوں میں عبادت میں مشغول رہتا ہے اور سجدہ و قیام کی حالت میں رہتا ہے‘ آخرت سے ڈرتا ہے اور اپنے پروردگار کی رحمت کا امید وار ہے۔ کہہ دے کیا علم والے اور بے علم برابر ہیں ؟ صرف صاحبان عقل و فہم ہی اس بات کو سمجھتے ہیں۔ ۹ ",
        "کہہ دے : اے میرے بندو جو ایمان لائے ہو :اپنے پروردگار (کی مخالفت) سے پر ہیز کروجن لوگوں نے اس دنیا میں نیکی کی ہے ان کے لئے اچھا اجر ہے اور خدا کی زمین وسیع ہے ۔یقیناً صبر کرنے والے اپنا اجر بے حساب حاصل کریں گے۔ ۱۰",
        "کہہ دے :مجھے تو یہ حکم دیا گیا ہے کہ میں خدا ہی کی عبادت کروں اس حال میں کہ اپنے دین کو اسی کے لئے خالص رکھوں۔ ۱۱",
        "اور مجھے یہ بھی حکم دیا گیاہے کہ میں ہی سب سے پہلا مسلمان بنوں۔ ۱۲",
        "کہہ دے :اگر میں اپنے پر وردگار کی نا فرمانی کروں تو میں قیامت کے عظیم دن کے عذاب سے ڈرتا ہوں۔ ۱۳",
        "کہہ دے : میں تو صرف خدا کی عبادت کرتا ہوں ‘اس حال میں کہ میں اپنے دین کو اس کے لئے خالص رکھتا ہوں۔ ۱۴",
        "تم اس کے بجائے جس کی چاہو پر ستش کرو۔کہہ دے :قیامت کے دن واقعی خسارے میں وہی لوگ ہوں گے جنہوں نے خود اپنا اور اپنے وابستگان کا سرمایا وجود گنوادیا ہے۔آگاہ رہو کہ یہی واضح خسارہ ہے۔ ۱۵",
        "ان کے لئے ان کے سر کے اوپر کی طرف بھی آگ کا سائبان ہوگا اور ان کے پاؤں کے نیچے سے یہ وہ چیز ہے جس سے خدا اپنے بندوں کو ڈراتا ہے۔ اے میرے بندو! میری نافرمانی سے پرہیز کرو۔ ۱۶",
        "جن لوگوں نے طاغوت کی عبادت سے اجتناب کیا اور خدا کی طرف لوٹے بشارت اور خوشخبری انہی لوگوں کے لئے ہے اس بناء پر میرے ان بندوں کو بشارت دے دو۔ ۱۷",
        "وہ لوگ جو باتوں کو (غور سے) سنتے ہیں اور ان میں سے بہترین کی پیروی کرتے ہیں ‘ یہی وہ لوگ ہیں جن کی خدا نے ہدایت کی ہے اور یہی عقلمند ہیں۔ ۱۸",
        "کیا تو اس شخص کو جس کے لئے عذاب کا حکم قطعی ہو چکا ہے رہائی بخش سکتا ہے ؟ کیا تو اس شخص کو جو آگ کے اندر ہے پکڑ کر باہر لے آ سکے گا؟ ۱۹",
        "لیکن وہ لوگ جنہوں نے خدا کا تقویٰ اختیار کیا ہے ان کے لئے تو بہشت میں بالا خانے ہیں جن کے اوپر پھر بالا خانے بنے ہوئے ہیں اور ان کے نیچے نہریں جاری ہیں۔ یہ خدا کا وعدہ ہے اور خدا اپنے وعدے کی خلاف ورزی نہیں کرتا۔ ۲۰",
        "کیا تو نے نہیں دیکھا کے خدا نے آسمان سے پانی نازل کیا اور اسے چشموں کی صورت میں زمین میں داخل کیا پھر اس سے ذریعی پیداوار نکالتا ہے جو مختلف رنگ کی ہوتی ہے پھر یہ خشک ہوجاتی ہے اس طرح سے کہ تم دیکھتے ہو کہ وہ ذرد اور بے رو ہے وہ ایسے درہم و بر ہم کر دیتا ہے اور ریزہ ریزہ بنا دیتا ہے۔ اس ماجرے میں صاحبان عقل کے لئے ایک نصیحت ہے۔ ۲۱",
        "کیا وہ شخص جس کا سینہ خدا نے اسلام کے لئے کشادہ کر دیا ہے اور وہ نور الٰہی کے مرکب پر سوار ہے( ان کی طرح ہے جن کے دل میں نور ہدایت داخل نہیں ہوا) وائے ہے ان کے لئے جو ذکر خدا کے مقابلے میں سخت دل رکھتے ہیں وہ واضح گمراہی میں ہیں۔ ۲۲ ",
        "خدا نے بہترین بات نازل کی ہے ایسی کتاب جس کی آیات (لطافت اور زیبائی اور مضمون کی گہرائی کے لحاظ سے) ایک دوسرے سے مشابہ ہیں بار بار( اشتیاق انگیز انداز سے) دہرائی جانے والی جس کی آیات سن کر وہ لوگ لرزہ بر اندام ہو جاتے ہیں جو اپنے پروردگار کے سامنے خشوع کرنے والے ہیں۔ پھر ان کا ظاہر و باطن نرم اور ذکر خدا کی طرف متوجہ ہو جاتا ہے۔ یہ اللہ کی ہدایت ہے وہ جسے چاہتا ہے ہدایت اس کے ساتھ کر دیتا ہے اور جسے خدا گمراہ کر دے اس کے لئے کوئی راہنما نہیں ہے۔ ۲۳ ",
        "کیا وہ شخص اپنے چہرے اور ذات سے (خدا کے) دردناک عذاب کو قیامت کے دن ٹال دے(اس شخص کے مانند ہو سکتا ہے جس تک ہر گز جہنم کی آگ پہنچ ہی نہ سکے) اور ظالموں سے کہا جائے گا کہ جو کچھ تم کیا کرتے تھے اب اس کا مزا چکھو۔ ۲۴ ",
        "جو لوگ ان سے پہلے تھے انہوں نے بھی ہماری آیات کو جھٹلایا تھاتو ان پر عذاب الٰہی ایسی جگہ سے آیا جہاں کا وہ کوئی خیال ہی نہ رکھتے تھے۔ ۲۵ ",
        "خدا نے انہیں اس دنیا کی زندگی میں بھی ذلت و خواری کا مزہ چکھایا اور آخرت کا عذاب تو بہت ہی بڑا ہے اگر وہ جانتے۔ ۲۶ ",
        "ہم نے لوگوں کے لئے اس قرآن میں ہر قسم کی مثال پیش کی ہے‘ شاید وہ متوجہ ہوں۔ ۲۷ ",
        "یہ قرآن فصیح (عربی) اور ہر قسم کی کجی اور نا درستی سے خالی ہے‘ شاید وہ پرہیز گاری اختیار کریں۔ ۲۸ ",
        "خدا نے ایک مثال بیان کی ہے : ایک شخص جو کئی شرکاء کی ملکیت ہے جو ہمیشہ اس کے بارے میں لڑتے جھگڑتے رہتے ہیں اور ایک شخص ایسا ہے جو صرف ایک ہی شخص کے سامنے سر تسلیم خم کرتا ہے‘ کیا یہ دونوں برابر ہیں ؟ حمد خدا کے لئے مخصوص ہے لیکن ان میں سے اکثر نہیں جانتے ۲۹ ",
        "اے پیغمبر آپ بھی اس دنیا سے چلے جائیں گے اور وہ بھی ضرور مر جائیں گے۔ ۳۰ ",
        "پھر تم قیامت کے دن اپنے پروردگار کے پاس جھگڑو گے۔ ۳۱",
        "اس سے زیادہ ظالم اور کون ہو سکتا ہے جو خدا پر جھوٹ باندھے اورجو سچی بات اس کے پاس آئے اس کی تکذیب کرے۔ کیا جہنم میں کافروں کا ٹھکانہ نہیں ہے ؟ ۳۲ ",
        "لیکن وہ شخص جو سچی بات لے کر آئے اور وہ شخص جو اس کی تصدیق کرے‘ وہی تو پرہیز گار لوگ ہیں۔ ۳۳ ",
        "وہ جو کچھ چاہیں گے ان کے پروردگار کے پاس ان کے لئے موجود ہیں اور نیکو کاروں کی جگہ یہی ہے۔ ۳۴ ",
        "تاکہ خدا وہ بدترین اعمال جو انہوں نے انجام دیئے ہیں ‘ بخش دے اور انہیں ان بہترین اعمال پر جو وہ انجام دیا کرتے تھے اجر و ثواب عطا کرے۔ ۳۵ ",
        "کیا خدا اپنے بندے (کی نجات اور حفاظت) کے لئے کافی نہیں ہے لیکن وہ تجھے اس کے غیر سے ڈراتے ہیں اورجس کو خدا گمراہ کر دے اس کو کوئی ہدایت کرنے والا نہیں ہے۔ ۳۶ ",
        "اور جس کو خدا ہدایت کرے اس کے لئے کوئی گمراہ کرنے والا نہیں ہے۔ کیا خدا قادر اور صاحب انتقام نہیں ہے؟ ۳۷ ",
        "اور اگر تو ان سے پوچھے کہ آسمانوں اور زمین کو کس نے پیدا کیا ہے تو یقیناً وہ یہی کہیں گے کہ خدا نے۔ کہہ دو : کیا تم نے کبھی ان معبودوں کے بارے میں سوچا ہے جنہیں تم خدا کے علاوہ پکارتے ہو۔ کہ اگر خدا کوئی ضرر میرے لئے چاہے تو کیا وہ اس کے ضرر کو بر طرف کر سکتے ہیں یا وہ میرے لئے کسی رحمت کا ارادہ کرے تو کیا ان میں اس کی رحمت کو روک لینے کی طاقت ہے ؟کہہ دے خدا میرے لئے کافی ہے اور تمام توکل کرنے والوں کو اسی پر توکل کرنا چاہئے۔ ۳۸ ",
        "کہہ دے :اے میری قوم :جو کچھ تمہارے بس میں ہے اسے کر گزرو‘ میں تو اپنی ذمہ داری پوری کروں گا لیکن بہت جلد تمہیں معلوم ہوجائے گا…کہ ۳۹ ",
        "دنیا کا ذلیل و خوار کرنے والا عذاب کس کے لئے آتا ہے‘اور اس کے بعد (آخرت کا)جاودانی عذاب اس پر وارد ہوتا ہے۔ ۴۰",
        "ہم نے اس آسمانی کتاب کو لوگوں کے لیے‘حق کے ساتھ تم پر نازل کیا ہے۔جو شخص ہدایت قبول کرے تو یہ خود اسی کے فائدے میں ہے‘اور جو شخص گمراہی اختیار کرے تو وہ صرف اسی کے لئے نقصان دہ ہوگی اور تو انہیں ہدایت پر مجبور کرنے کے لئے مامور نہیں ہے۔ ۴۱ ",
        "خدا ارواح کو موت کے وقت قبض کرلیتا ہے اور جن کی موت نہیں آتی انہیں نیند کے وقت پکڑ لیتاہے۔پھر ان لوگوں کی ارواح کو جن کی موت کا حکم صادر ہوچکا ہے‘ انہیں تو رہنے دیتا ہے اور دوسری ارواح کو (جنہیں ابھی زندہ رہنا ہوتا ہے)واپس لوٹا دیتا ہے جو ایک مدت معین تک رہیں گی‘اس چیز میں جو غور و فکر کرنے والوں کے لئے واضح نشانیاں ہیں۔ ۴۲ ",
        "کیا انہوں نے اللہ کے سوااوروں کو شفیع بنا لیا ہے کہہ دے کے چاہے وہ کسی چیز پر اختیار ہی نہ رکھتے ہوں اور نہ ہی کوئی بات سمجھتے ہوں۔ ۴۳ ",
        "کہہ دے کہ(کیا ان سے شفاعت طلب کرتے ہو)چاہے وہ کسی چیز پر اختیار ہی نہ رکھتے ہوں اور نہ ہی کوئی بات سمجھتے ہوں۔ تمام شفاعت اللہ ہی کے لئے ہے‘ کیونکہ آسمانوں اور زمین کی حاکمیت اسی کے لئے ہے اور پھر تم اسی کی طرف لوٹ کر جاؤ گے۔ ۴۴ ",
        "جس وقت خداکو وحدت سے ساتھ یاد کیا جاتا ہے تو ان لوگوں کے دل جو آخرت پر ایمان نہیں رکھتے متنفر ہو جاتے ہیں لیکن جب دوسرے معبودوں کا ذکر ہوتا ہے تو وہ خوش ہو جاتے ہیں۔ ۴۵ ",
        "کہہ دے خدا وندا تو ہی آسمانوں اور زمین کا پیدا کرنے والا ہے اور پنہاں و آشکار بھیدوں کا جاننے والا ہے تو ہی اپنے بندوں کے درمیان ان باتوں کے لئے جن میں وہ اختلاف کیا کرتے تھے‘ فیصلہ کرے گا۔ ۴۶ ",
        "اگر ستم گر ان تمام چیزوں کے مالک ہو جائیں جو روئے زمین پر ہیں اور اتنا ہی ان کے پاس اور بھی ہو تو وہ روز قیامت کے عذاب سے رہائی حاصل کرنے کے لئے ان سب کو قربان کرنے پر تیار ہو جائیں گے اور خدا کی طرف سے ان کے لئے ایسے امور ظاہر ہوں گے جن کا وہ گمان بھی نہیں کرتے تھے۔ ۴۷",
        "اس دن وہ برے اعمال جنہیں وہ انجام دیا کرتے تھے ان کے لئے ظاہر ہو جائیں گے اور جس چیز کا وہ مذاق اڑایا کرتے تھے وہی انہیں آ کر گھیر لے گی۔ ۴۸ ",
        "جب انسان کو کوئی نقصان پہنچتا ہے تو ہمیں (اپنی مشکل کے حل کے لئے) پکارتا ہے۔ پھرجب ہم اسے کوئی نعمت دے دیتے ہیں تو کہتا ہے کہ : یہ نعمت تو مجھے میرے علم کی وجہ سے حاصل ہوئی ہے بلکہ یہ تو ان کی آزمائش کا ذریعہ ہے لیکن ان میں سے اکثر نہیں جانتے۔ ۴۹ ",
        "یہی بات ان لوگوں نے بھی کہی تھی جو ان سے پہلے تھے‘ لیکن جو کچھ انہوں نے کمایا تھا وہ ان کے کچھ کام نہ آیا۔ ۵۰ ",
        "بس ان کے برے اعمال ان کے آگے آئے اور (اہل مکہ) کہ ان ظالموں کا گروہ بھی اپنے کئے ہوئے برے اعمال میں بہت جلد گرفتار ہو جائے گا اور وہ ہر گز عذاب الٰہی کے چنگل سے نہیں نکل سکیں گے۔ ۵۱ ",
        "کیا انہیں معلوم نہیں ہے کہ خدا جس شخص کے لئے چاہے روزی وسیع یا تنگ کر دیتا ہے۔ اس میں ان لوگوں کے لئے جو ایمان لائے ہیں آیات اور نشانیاں ہیں۔ ۵۲ ",
        "کہہ دے : اے میرے بندو : جنہوں نے اپنے اوپر ظلم و اسراف کیاہے : خدا کی رحمت سے نہ امید نہ ہو جانا‘ کیونکہ خدا سارے گناہوں کو بخش دے گا۔ بیشک وہ غفور و رحیم ہے۔ ۵۳ ",
        "ااور اپنے پروردگار کی بارگاہ میں رجوع کرو اور اس کے سامنے سر تسلیم خم کر لو‘ اس سے پہلے کہ عذاب تمہاری طرف آئے اور پھر کسی کی طرف سے تمہاری مدد نہ ہو۔ ۵۴ ",
        "اور ان بہترین احکام کی جو تمہارے پروردگار سے تم پر نازل ہوئے ہیں پیروی کرو‘ اس سے پہلے کہ (خدائی) عذاب اچانک تمہاری طرف آجائے جبکہ تمہیں اس کی کوئی خبر بھی نہ ہو۔ ۵۵ ",
        "(یہ احکام اس بناء پر ہیں کہ) مبادہ کوئی شخص قیامت کے دن کہے : افسوس ہے مجھ پر ان کوتاہیوں کی بناء پر جو میں نے فرمان خدا کی اطاعت میں کی ہیں اور (اس کی آیات کا) میں نے مذاق اور تمسخر اڑایا ہے۔ ۵۶",
        "اور مبادہ وہ کہے کہ اگر خدا میری ہدایت کرتا تو میں پرہیز گاروں میں سے ہوتا۔ ۵۷ ",
        "یا جس وقت وہ عذاب کو دیکھے تو کہے کہ کیا یہ ہو سکتا ہے کہ میں دوبارہ (دنیا کی طرف) پلٹ جاؤں ‘ تاکہ نیکوکاروں میں سے ہوجاؤں ؟ ۵۸ ",
        "ہاں : میری آیات تیرے پاس آئی تھیں ‘ لیکن تو نے ان کی تکذیب کی اور تکبر کیا اور تو کافروں میں سے تھا۔ ۵۹ ",
        "اور جنہوں نے خدا پر جھوٹ باندھا تھا قیامت کے دن تو دیکھے گا کہ ان کے منہ کالے ہیں ‘ کیا جہنم میں متکبرین کے لئے کوئی جگہ نہیں ؟ ۶۰ ",
        "اور خدا ان لوگوں کو جنہوں نے تقویٰ اختیار کیا تھا کامیابی کے ساتھ نجات دے گا۔ انہیں کوئی بھی برائی لاحق نہ ہو گی اور نہ وہ ہر گز غمگین ہوں گے۔ ۶۱ ",
        "خدا ہی ہر چیز کا خالق ہے اور وہی ہر چیز کا محافظ و نگران ہے۔ ۶۲ ",
        "آسمان اور زمین کی چابیاں اسی کی ملکیت ہیں اور جن لوگوں نے خدا کی آیات کا انکار کیا وہی توخسارے میں ہیں۔ ۶۳ ",
        "کہہ دے : اے جاہلو : کیا تم مجھے غیر اللہ کی عبادت کا حکم دیتے ہو؟ ۶۴ ",
        "تمام گزشتہ انبیاء کی طرف بھی اور تیری طرف بھی یہی وحی کی گئی ہے کہ اگر تونے شرک کیا تو تیرے سارے اعمال نابود ہوجائیں گے اور تو زیاں کاروں میں سے ہو جائے گا۔ ۶۵ ",
        "بلکہ صرف خدا ہی کی عبادت کر اور شکر گزاروں میں سے ہوجا۔ ۶۶ ",
        "انہوں نے خدا کو اس کے شایان شان طریقے سے نہیں پہچانا حالانکہ قیامت کے دن ساری زمین اسی کے قبضہ قدرت میں ہوگی اور آسمان اس کے دائیں ہاتھ میں لپٹے ہوئے ہوں گے‘ اس کی ذات ان کے شرک سے منزہ اور پاک اور بلند و بالا ہے۔ ۶۷",
        "اور صور پھونکا جائے گا تو وہ سب کے سب مر جائیں گے جو آسمانوں اور زمین میں ہیں سوائے ان کے جنہیں خدا چاہے گا‘ پھر دوبارہ صور پھونکا جائے گا تو وہ سب کے سب اچانک (زندہ ہو کر) اٹھ کھڑے ہوں گے اور (حساب و جزاء کے) انتظار میں ہوں گے۔ ۶۸ ",
        "اور (اس دن) زمین اپنے پروردگار کے نور سے روشن ہو جائے گی اور اعمال نامہ سامنے رکھ دیئے جائیں گے اور پیغمبروں او رگواہوں کو حاضر کیا جائے گا اور ان کے درمیان حق کے ساتھ فیصلہ ہو گا اور کسی پر ظلم نہیں کیا جائے گا۔ ۶۹ ",
        "اور ہر شخص کو جو کچھ اس نے انجام دیا ہے‘ بے کم و کاست (پورا پورا ثواب و عتاب) دیا جائے گا اور جو عمل وہ انجام دیا کرتے تھے اس کے بارے میں وہ سب سے زیادہ آگاہ ہے۔ ۷۰ ",
        "اور وہ لوگ جو کافر ہو گئے گروہ در گروہ جہنم کی طرف ہانکے جائیں گے جس وقت وہ جہنم کی طرف آئیں گے تو اس کے دروازے کھل جائیں گے اور دوزخ کے نگہبان ان سے کہیں گے کیا تم ہی میں سے تمہارے پاس رسول نہیں آئے تھے کہ وہ تمہارے رب کی آیتیں تم پر پڑھتے اور اس دن کی ملاقات سے تمہیں ڈراتے۔ وہ کہیں گے : ہاں !لیکن عذاب الٰہی کا فرمان کافروں کے لئے مسلم ہو چکا ہے۔ ۷۱ ",
        "ان سے کہا جائے گاکہ جہنم کے دروازوں میں داخل ہو جاؤ اور ہمیشہ کے لئے اس میں رہو۔ متکبروں کا ٹھکانہ‘ کتنی بری جگہ ہے؟ ۷۲ ",
        "اور وہ لوگ جنہوں نے تقوٰئے الٰہی اختیار کیا وہ گروہ در گروہ جنت کی طرف لے جائے جائیں گے۔جب وہ اس کے قریب پہنچیں گے تو جنت کے دروازے کھل جائیں گے اور اس کے نگہبان کہیں گے تم پر سلام ہو‘یہ نعمتیں تمہیں بھلی ہوں ‘تم جنت میں داخل ہوجاؤ اور ہمیشہ ہمیشہ اسی میں رہو۔ ۷۳ ",
        "وہ کہیں گے :حمد و ستائش اس خدا کے لئے مخصوص ہے جس نے ہمارے ساتھ اپنے وعدہ کی وفا کی اور بہشت کی زمین ہماری میراث قرار دے دی کہ ہم جس جگہ چاہیں اپنی منزل بنا لیں۔عمل کرنے والوں کی جزاء کتنی اچھی ہے۔ ۷۴",
        "(اس دن)فرشتوں کو دیکھے گا کہ وہ عرش خدا کے گرد گھیرا ڈالے ہوئے ہیں (اور اس کی حمد وثناء کر رہے ہیں )اور بندوں کے درمیان حق کے ساتھ فیصلہ ہوگا اور (آخر کار)کہا جائے گا :حمد عالمین کے پر وردگار کے لئے مخصوص ہے۔ ۷۵"
    ],
    [
        "حٰم۔ ۱ ",
        "یہ ایسی کتاب ہے جو قادر اور دانا خدا کی طرف سے نازل ہوئی ہے۔ ۲ ",
        "جو گنا ہوں کو بخشنے والا‘توبہ قبول کرنے والا‘ سخت عذاب دینے والا اور بہت زیادہ نعمتوں کا مالک ہے۔اس کے سوا کوئی اور معبود نہیں ہے‘ (تم سب کی)بازگشت اسی کی طرف ہے۔ ۳ ",
        "صرف وہی لوگ ہماری آیات کے بارے میں مجادلہ کرتے ہیں جو (عناد اور دشمنی کی وجہ سے)کافر ہوچکے ہیں۔تمہیں ان کی شہروں میں آمد ورفت اور ظاہری شان و شوکت دھوکے میں نہ ڈال دے۔ ۴ ",
        "ان سے پہلے نوح کی قوم نے اور ان کے بعد میں آنے والی اقوام نے (اپنے پیغمبروں کو) جھٹلایا اور ہر امت نے سازش کی کہ اپنے پیغمبر کو پکڑے (اور اسے تکلیف دے) اور انہوں نے حق کو مٹانے کے لئے مجادلۂ باطل کیا‘ لیکن میں نے انہیں پکڑلیا (اور سخت سزا دی پس دیکھئے کہ خدا کا عذاب کیسا تھا ؟) ۵ ",
        "اسی طرح تمہارے پرور دگار کا فرمان ان لوگوں کے لئے کہ جو کافر ہوچکے ہیں یقینی ہوچکا ہے کہ وہ سب کے سب جہنمی ہیں۔ ۶ ",
        "جو فرشتے عرش کو اٹھائے ہوئے ہیں اور وہ جو اس کے ارد گرد (طواف کررہے) ہیں وہ خدا کی تسبیح اور حمد بجا لاتے ہیں اور اس پر ایمان رکھتے ہیں اور مومنین کے لئے استغفار کرتے ہیں۔(اور کہتے ہیں ) پروردگارا : تیری رحمت اور علم سب چیزوں پر حاوی ہیں۔ تو ان لوگوں کی مغفرت فرما جنہوں نے توبہ کی اور تیرے راستے پر چلے اور تو انہیں جہنم کے عذاب سے محفوظ رکھ۔ ۷",
        "(وہ عرض کرتے ہیں ) پر وردگارا : تو انہیں بہشت بریں کے باغوں میں داخل فرما جن کا تو نے ان سے وعدہ کیا تھا اور اسی طرح ان کے نیک آباء و اجداد‘ ازواج اور اولاد سے کیونکہ تو عزیز بھی ہے اور حکیم بھی۔ ۸ ",
        "اور انہیں برائیوں سے بچا‘ جسے تو نے برائیوں سے بچالیا اسے اپنی رحمت میں شامل فرمالیا اور یہی تو عظیم کامیابی ہے۔ ۹ ",
        "جو لوگ کافر ہوچکے ہیں انہیں بروز قیامت آواز دی جائے گی کہ تمہارے بارے میں تمہاری اپنی عداوت اور غصے کی نسبت خدا وند عالم کی عداوت اور غصہ زیادہ ہے۔کیونکہ تم ایمان کی طرف بلائے جاتے تھے‘ لیکن تم انکار کرتے تھے۔ ۱۰ ",
        "وہ کہیں گے :پروردگارا : تو نے ہمیں دو بار مارا اور دو مرتبہ زندہ کیا ہے‘ اب ہم نے اپنے گناہوں کا اعتراف کرلیاہے۔آیا (دوزخ سے) نکلنے کا کوئی راستہ موجود ہے ؟ ۱۱ ",
        "یہ سب کچھ اس لئے ہے کہ جب اکیلے خدا کو پکارا جاتا تو تم انکار کرتے تھے اور اگر کسی کو اس کا شریک ٹہرایا جاتا تو تم اس پر ایمان لے آتے تھے۔ اب فیصلہ خدا کی ذات کے ساتھ مخصوص ہے جو بلند مرتبہ اور بزرگ ہے (اور وہ تمہیں اپنی حکمت کے مطابق سزا دے گا)۔ ۱۲ ",
        "وہ (خداتو) وہی ہے جو تمہیں اپنی نشانیاں دکھاتا ہے اور تمہارے لئے آسمان سے قیمتی رزق نازل کرتا ہے۔ ۱۳ ",
        "(صرف) وہی لوگ ان حقائق کو یاد رکھتے ہیں جو خدا کی طرف لوٹ جائیں گے۔(صرف) خدا کو پکارو اور اپنے دین کو اسی کے لئے خالص کرو خواہ یہ بات کافروں کو ناگوار گزرے۔ ۱۴ ",
        "وہ (نیک بندوں کے) درجات بلند کرتا ہے‘ عرش کا مالک ہے‘ اپنے بندوں میں سے جس پر چاہے اپنے فرمان کے ذریعے روح القاء کرتا ہے تاکہ ملاقات کے دن سے لوگوں کو ڈرائے۔ ۱۵ ",
        "(ملاقات کا دن) وہ دن ہے جب سب لوگ ظاہر ہوجائیں گے اور ان میں سے کسی کی کوئی چیز خدا پر مخفی نہیں رہے گی‘ آج کے دن کس کی حکومت ہے ؟ خداوند یکتا و قہار کی۔ ۱۶",
        "جس شخص نے جو بھی عمل انجام دیئے ہیں آج کے دن ان کی جزا پائے گا‘ آج کے دن کچھ بھی ظلم نہیں ہوگا‘ خدا وند عالم جلد حساب کرنے والا ہے۔ ۱۷ ",
        "انہیں اس دن سے ڈرایئے جو قریب ہے کہ جب سخت خوف کی وجہ سے دل حلق تک پہنچ جائیں گے اور ان کا تمام وجود غم و اندوہ سے بھر جائے گا۔ ظالموں کا نہ تو کوئی دوست ہوگا اور نہ کوئی ایسا شفاعت کرنے والا کہ جس کی شفا عت مانی جائے۔ ۱۸ ",
        "وہ ان آنکھوں کو بھی جانتا ہے جو خیانت کرتی ہیں اور جو کچھ دل میں چھپاتے ہیں ان سے بھی باخبر ہے۔ ۱۹ ",
        "اور اللہ حق کے ساتھ فیصلہ کرتا ہے اور خدا کے علاوہ وہ جن معبودوں کو پکارتے ہیں کچھ بھی فیصلہ نہیں کرسکتے۔ خدا سننے والا اور جاننے والا ہے۔ ۲۰ ",
        "کیا انہوں نے روئے زمین کی سیر نہیں کی تاکہ وہ دیکھتے جو لوگ ان سے پہلے تھے ان کا کیا انجام ہوا ؟ وہ قدرت و طاقت اور زمین میں آثار کے لحاظ سے ان سے بہت زیادہ تھے۔ لیکن خدا نے انہیں ان کے گناہوں کی وجہ سے پکڑلیا اور انہیں (عذاب) خدا سے بچانے والا کوئی نہیں تھا۔ ۲۱ ",
        "یہ اس وجہ سے تھا کہ اس کے رسول ان کے پاس ہمیشہ واضح دلائل لے کر آتے رہے لیکن وہ سب کا انکار کرتے رہے لہٰذا خدا وند عالم نے انہیں اپنی گرفت میں لے لیا (اور انہیں سزا دی) کیونکہ وہ قوی اور شدید العقاب ہے۔ ۲۲ ",
        "ہم نے موسیٰ کو اپنی آیات اور روشن دلیل کے ساتھ بھیجا۔ ۲۳ ",
        "فرعون، ہامان اور قارون کی طرف، لیکن انہوں نے کہا وہ تو بہت جھوٹا جادوگر ہے۔ ۲۴ ",
        "جب ہماری طرف سے ان کے پاس حق آپہنچا تو انہوں نے کہا : جو موسیٰ پر ایمان لاچکے ہیں ان کے لڑکوں کو قتل کردو اور (قید و خدمت گاری کے لئے) ان کی عورتوں کو زندہ رہنے دو۔ لیکن کافروں کی چالیں گمراہی میں ہونے کے علاوہ اور کچھ نہیں (اور نقش بر آب ہوتی ہیں )۔ ۲۵",
        "اور فرعون نے کہا : مجھے چھوڑ دو : تاکہ میں موسیٰ کو قتل کر دوں اور وہ اپنے پر وردگار کو بلائے (تاکہ وہ اسے نجات دلائے) میں تو اس بات سے ڈرتا ہوں کہ کہیں وہ تمہارے دین کو تبدیل نہ کر ڈالے یا زمین میں فساد بر پانہ کرے۔ ۲۶ ",
        "موسیٰ نے کہا میں اپنے اور تمہارے پر وردگار کی پناہ مانگتا ہوں ہر اس متکبر سے جو روز حساب پر ایمان نہیں لاتا۔ ۲۷ ",
        "آل فرعون میں سے ایک مومن شخص نے کہ جو اپنے ایمان کو چھپائے ہوئے تھا کہا : آیا تم ایسے شخص کو قتل کرنا چاہتے ہو جو یہ کہتا ہے کہ میرا رب اللہ ہے‘ جبکہ وہ تمہارے رب کی طرف سے واضح دلائل بھی لا چکا ہے‘ اگر وہ جھوٹا ہے تو جھوٹ خود اس کا دامن پکڑے گا اور اگر سچا ہے تو (کم از کم) تمہیں جن بعض عذابوں کی وعید دیتا ہے وہ تم تک پہنچ جائیں گے۔ خدا وند اس شخص کو ہدایت نہیں کرتا جو اسراف کرنے والا ہوتا ہے اور جو بہت ہی جھوٹا ہوتا ہے۔ ۲۸ ",
        "اے میری قوم : آج حکومت تمہارے پاس ہے اور تم اس سر زمین میں کامیاب بھی ہو۔ اگر عذاب الٰہی ہمارے پاس آبھی گیا تو پھر کون ہماری مدد کرے گا؟ فرعون نے کہا : میں اس کے سوا تمہیں اور کچھ نہیں دکھا سکتا جس کا میں اعتقاد رکھتا ہوں اور حق و کامیابی کی راہ کے علاوہ تمہیں کسی اور چیز کی دعوت نہیں دیتا۔ ۲۹ ",
        "اس باایمان شخص نے کہا : اے میری قوم : مجھے تمہارے بارے میں گزشتہ اقوام کے (عذاب کے) دن کی طرح کا خوف ہے۔ ۳۰ ",
        "میں قوم نوح‘ عاد‘ ثمود اور ان کے بعد والے لوگوں کی (شرک‘ کفر اور سر کشی جیسی) عادت سے ڈرتا ہوں۔ اور خدا بندوں پر ظلم نہیں چاہتا۔ ۳۱ ",
        "اے میری قوم : مجھے تمہارے لئے اس دن سے خوف ہے جس دن لوگ ایک دوسرے کو بلائیں گے۔ ۳۲ ",
        "جس دن تم منہ پھیر کر بھاگ رہے ہوگے لیکن خدا کے عذاب سے تمہیں کوئی چیز نہیں بچا سکے گی اور جسے خدا (اسکے اعمال کی وجہ سے) گمراہ کر دے اسے کوئی ہدایت کرنے والا نہیں ہے۔ ۳۳",
        "اس سے پہلے یوسف تمہارے پاس روشن دلائل لے کر آئے لیکن تم نے اس کی لائی ہوئی چیزوں میں اسی طرح شک کیا یہاں تک کہ وہ اس دنیا سے دھارگئے تم نے کہا کہ اس کے بعد خدا قطعاً کسی کو رسول بنا کر نہیں بھیجے گا، خدا اسی طرح ہر اسراف کرنے والے اور شک کرنے والے کو گمراہ کرتا ہے۔ ۳۴",
        "جو لوگ خدا کی آیات کے بارے میں مجادلہ کرتے ہیں بغیر اس کے کہ ان کے پاس کوئی دلیل آئی ہو، ان کا یہ کام خدا کے اور ان کے شدید غضب کا موجب ہے جو ایمان لائے ہیں۔ اسی طرح خدا ہر متکبرجبار کے دل پر مہر لگا دیتا ہے۔ ۳۵",
        "اور فرعون نے کہا اے ہامان! میرے لئے ایک بلند عمارت تیار کر کہ شاید میں ذرائع تک پہنچ سکوں۔ ۳۶",
        "آسمانوں (چڑھنے) کے ذرائع ، تاکہ میں موسیٰ کے خدا سے باخبر ہو سکوں، ہر چند کہ میں گمان کرتا ہوں کہ وہ جھوٹا ہے۔ اس طرح سے فرعون کے برے اعمال اس کی نظر میں مزین کر دیئے گئے اور وہ راہ حق سے روک دیا گیا اور فرعون (اور فرعون جیسوں ) کی سازش کا انجام تباہی کے سوا اور کچھ نہیں۔ ۳۷",
        "(قوم فرعون سے) جو شخص ایمان لاچکا تھا، اس نے کہا اے میری قوم تم میری پیروی کرو تاکہ میں تمہیں صحیح راستے کی ہدایت کروں ۳۸",
        "اے میر قوم یہ دنیاوی زندگی تو بس جلد ختم ہونے والی متاع ہے اور آخرت ہی دائمی آرام کا گھر ہے۔ ۳۹",
        "جو شخص برے کام انجام دے گا اس جیسی سزا کے علاوہ اسے کچھ نہیں ملے گا اور جو شخص نیک عمل بجا لائے گا خواوہ مرد ہو یا عورت جب کہ وہ مومن ہو تو ایسے لوگو بہشت میں داخل ہوں گے اور انہیں بے حساب رزق ملے گا۔ ۴۰",
        "اے میری قوم کیا وجہ ہے کہ تمہیں نجات کی طرف دعوت دیتا ہوں لیکن تم مجھے آگ کے طرف بلاتے ہو؟ ۴۱",
        "تم مجھے دعوت دیتے ہو کہ میں خدا واحد کا منکر ہوجاؤں اور جس کا مجھے علم نہیں اس کا شریک ٹھہراؤں۔ حالانکہ میں تو تمہیں خدا وند عزیزوغفار کی طرف بلاتاہوں۔ ۴۲",
        "جس کی طرف تم مجھے بلاتے ہو اس کی دنیاو آخرت میں قطعاً کوئی دعوت (اور حکومت ) نہیں اور قیامت کے دن ہم انکی بازگشت صرف اور صرف خدا کی طرف ہوگی اور مسرف لوگ تو ہیں ہی جہنمی۔ ۴۳",
        "جو میں کہہ رہا ہوں بہت جلد تم اسے سمجھ لو گے میں اپنا سارا کام خداکے سپرد کرتا ہوں وہ اپنے بندوں کے بارے میں اچھی طرح سمجھتا ہے۔ ۴۴",
        "خدا نے اسے ان لوگوں کی بری چالوں سے بچالیا اور آل فرعون پر سخت عذاب نازل ہوا۔ ۴۵",
        "ان کا عذاب، آگ ہے کہ ہر صبح شام جس کے پاس وہ پیش کئے جاتے ہیں اور جس دن قیامت قائم ہوگی تو حکم ملے گا کہ آل فرعون کو سخت ترین عذاب میں بھیج دو۔ ۴۶",
        "اس وقت کا سوچیں جب لوگ دوزخ کی آگ میں ایک دوسرے کے خلاف احتجاج کریں گے ضعفاء مستکبرین سے کہیں گے: ہم تمہارے پیروکار تھے تو کیا (آج) تم ہماری آگ کا کچھ حصہ اپنے لئے قبول کرو گے؟ ۴۷",
        "مستکبرین کہیں گے: ہم تو خود سب اسی میں ہیں خدا نے اپنے بندوں کے درمیان عدل و انصاف کے ساتھ فیصلہ کیا ہے۔ ۴۸",
        " اور جو لوگ آگ میں ہیں وہ خازنین جہنم سے کہیں گے کہ تم اپنے خدا سے دعا کرو کہ ایک دن کے لئے ہم سے عذاب اٹھالے تو وہ کہیں گے آیا تمہارے پیغمبر تمہارے پاس واضح دلائل لے کر نہیں آئے تھے ؟ ۴۹",
        "تو وہ جواب میں کہیں گے آئے تھے تو پھر وہ کہیں گے پس جو چاہو دعا کرتے رہو لیکن کافروں کی دعا کی گمراہی میں بھٹکنے کے سوا کوئی منزل نہیں۔ ۵۰ ",
        "یقیناً ہم اپنے رسولوں کی اور ان لوگوں کی مدد کرتے ہیں جو ایمان لائے، دنیاوی زندگی میں بھی اور جس دن گواہان اٹھ کھڑے ہوں گے۔ ۵۱ ",
        "جس دن ظالموں کی عذر خواہی انہیں کوئی فائدہ نہیں بخشے گی اور ان کے لئے خدا کی لعنت اور انہی کے لئے برا گھر اور ٹھکانا ہے۔ ۵۲ ",
        "ہم نے موسیٰ کو ہدایت عطا فرمائی اور بنی اسرائیل کو کتاب تورات کا وارث قرار دیا۔ ۵۳ ",
        "ایسی کتاب جو صاحبان عقل کے لئے ہدایت اور یاد آوری کا سبب تھی۔ ۵۴ ",
        "صبر اور شکیبائی اختیار کرو کیونکہ خدا کا وعدہ سچا ہے اور اپنے گناہوں پر استغفار کرو اور اپنے پروردگار کی حمداور تسبیح صبح شام بجا لاؤ۔ ۵۵ ",
        "جو لوگ آیات خدا کے بارے میں ایسی دلیل کے بغیر جوان کے پاس آئی ہو جھگڑا کرتے ہیں ان کے دلوں میں تو صرف تکبر (اور غرور) ہے اوروہ ہر گز اپنے مقصد تک نہیں پہنچیں گے ۔ لہٰذا اپنے خداکی پناہ مانگ کیونکہ وہ سننے اور دیکھنے والا ہے۔ ۵۶ ",
        "آسمانوں اور زمین کی تخلیق انسانوں کی تخلیق سے زیادہ اہم ہے لیکن اکثر لوگ نہیں جانتے ۔ ۵۷ ",
        "نا بینا اور آنکھوں والا برابر نہیں ہیں اسی طرح وہ لوگ جو ایمان لائے اور عمل صالح بجالائے بدعملوں کے برابر نہیں ہیں لیکن تم بہت کم متوجہ ہوتے ہو۔ ۵۸",
        "روز قیامت یقیناً آکر رہے گا، اس میں تو کچھ بھی شک نہیں ہے مگر اکثر لوگ ایمان نہیں لاتے۔ ۵۹ ",
        "تمہارے پروردگار نے کہا ہے کہ مجھے پکارو تاکہ میں تمہاری دعا کو قبول کروں جو لوگ میری عبادت سے متکبرانہ سرتابی کرتے ہیں عنقریب ذلیل ہو کر جہنم میں جائیں گے۔ ۶۰ ",
        "خدا تو وہ ہے جس نے تمہارے لئے رات بنائی ہے تا کہ تم اس میں آرام کرو اور دن کی روشنی عطاکرنے والا قرار دیا۔ خدا لوگوں کے بارے میں صاحب فضل و کرم ہے ہر چند کہ اکثر لوگ شکر گزار نہیں ۶۱ ",
        "یہ ہے تمہارا پروردگار اللہ جو سب چیزوں کو پیدا کرنے والا ہے اس کے سوا کوئی بھی معبود نہیں تو اس صورت میں تم راہ حق سے کیونکر منحرف ہو تے ہو۔ ۶۲ ",
        "جو لوگ آیات خدا کا انکار کیا کرتے ہیں اسی طرح راہ حق سے منحرف ہو جاتے ہیں۔ ۶۳ ",
        "خدا وہ ہے کہ جس نے تمہارے لئے زمین کو امن و اطمینان کی جگہ بنایا ہے اور آسمانوں کو تمہارے سروں پر چھت کے مانند اور تمہاری صورتیں بنائیں توخوب اچھی صورتیں بنائیں اور کھانے کو تمہیں پاکیزہ چیزیں عطا کیں یہ ہے خدا تمہارا پروردگار ، بابرکت ہے وہ خدا جو تمام عالمین کا پروردگار ہے۔ ۶۴ ",
        "وہی صحیح معنوں میں زندہ ہے اس کے سوا کوئی بھی لائق عبادت نہیں۔، پس تم اسے ہی پکارو اور اپنے دین کو اسی کے لیے خالص کرو، تعریف مخصوص ہے خدا کے لیے جو تمام عالمین کا پروردگار ہے۔ ۶۵ ",
        "کہہ دے کہ مجھے اس بات سے روک دیا گیا ہے کہ میں ان معبودوں کی پرستش کروں جنہیں تم خدا کے علاوہ پکارتے ہو جبکہ میرے پاس پروردگار کی طرف سے کئی نشانیاں آچکی ہیں اور مجھے حکم دیا گیا ہے کہ میں صرف عالمین کے رب کے حضور سرجھکاؤں۔ ۶۶",
        "وہ وہی ہے جس نے تمہیں مٹی سے پیدا کیا ، پھر نطفہ سے پھر جمے ہوئے خون سے پھر تم کو بچے کی صورت میں باہر بھیجتا ہے پھر تم کمال قوت کے مرحلے تک پہنچ جاتے ہو۔ اس کے بعد تم بوڑھے ہو جاتے ہو جب کہ تم میں سے کچھ لوگ اس مرحلے تک پہنچنے سے پہلے مرجاتے ہیں مقصد یہ ہے کہ تم اپنی زندگی کی مقررہ مدت تک پہنچ جاؤ اور شاید عقل سے کام لو۔ ۶۷ ",
        "وہ وہی ہے خدا ہے جو زندہ کرتا ہے اور مارتا ہے اور جب کسی امر کا ارادہ کرتا ہے تو بس اسے سے یہی کہہ دیتا ہے کہ ہو جا، تو وہ فوراً ہو جاتا ہے۔ ۶۸ ",
        "آیا تونے ان لوگوں کو نہیں دیکھا جو ہماری آیات میں مجادلہ کرتے ہیں کس طرح راہ حق سے بھٹک جاتے ہیں۔ ۶۹ ",
        "جنہوں نے (آسمانی) کتاب اور جو کچھ ہم نے اپنے رسولوں پر نازل کیا ان سب کو جھٹلایا ، لیکن بہت جلد (اپنے کیے کا نتیجہ ) جان لیں گے۔ ۷۰ ",
        "جب طوق اور زنجیر ان کی گردنوں میں ہوگے اور انہیں کشاں کشاں لے جایا جائے گا۔ ۷۱ ",
        "اور وہ کھولتے ہوئے پانی میں ڈالے جائیں گے اورپھر جہنم کی آگ میں جلائے جائیں گے۔ ۷۲ ",
        "پھر ان سے کہا جائے گا کہاں ہیں وہ جن کو تم خدا کا شریک ٹھہراتے تھے؟ ۷۳ ",
        "وہی معبود کہ جن کی تم خدا کے علاوہ عبادت کیا کرتے تھے؟ تو وہ کہیں گے وہ تو سب ہماری آنکھوں سے اوجھل اور گم ہو گئے ہیں بلکہ ہم تو اس سے پہلے کبھی بھی کسی چیز کی عبادت نہیں کیا کرتے تھے۔ ایسے ہی خدا کافروں کو سرگرداں کردیتا ہے۔ ۷۴ ",
        "یہ اس لئے ہے کہ تم زمین میں ناحق خوشی منایاکرتے تھے اور غرور و مستی کی وجہ سے نہال ہوا کر تے تھے۔ ۷۵ ",
        "اب جہنم کے دروازوں سے داخل ہو جاؤ اور اس میں ہمیشہ رہو اور متکبرین کے لئے کیا ہی برا ٹھکانا ہے۔ ۷۶ ",
        "صبر کر کہ خدا کا وعدہ حق ہے جن سزاؤں کا ہم نے ان سے وعدہ کیا ہے ان میں سے کچھ سزائیں انہیں تیری زندگی میں تجھے دکھا دیں یا تجھے اس سے پہلے اس دنیا سے اٹھالیں اس سے کوئی فرق نہیں پڑتا کیونکہ ان سب کو ہماری طرف لوٹ آنا ہے۔ ۷۷",
        "ہم نے تجھ سے پہلے بھی رسول بھیجے ہیں، ان میں سے کچھ کے حالات تجھ سے بیان کئے ہیں اور کچھ کے بیان نہیں کئے کسی رسول کو یہ حق حاصل نہیں تھا کہ حکم خدا کے بغیر کوئی معجزہ لے آئے اور جب ان کے عذاب کے لئے خدا کافرمان صادر ہو گا تو ان کے درمیان حق کے مطابق فیصلہ کیا جائے گا اور اس وقت اہل باطل خسارہ اٹھانے والے ہوں گے۔ ۷۸ ",
        "خدا وہ ہے جس نے تمہارے لیے چوپائے بنائے تاکہ کچھ پر سواری کرو اور کچھ سے غذا حاصل کرو۔ ۷۹ ",
        "اور اس کے علاوہ بھی ان میں تمارے بہت سے فائدے ہیں تاکہ ان کے ذریعے تم اس مقصد تک پہنچ سکو جو دل میں رکھتے ہو اور تم ان پر اور کشتیوں پر سوار ہو۔ ۸۰ ",
        "وہ ہمیشہ تمہیں اپنی آیات دکھاتا رہتا ہے کہ تم اس کی کون کون سی آیات کا انکار کروگے؟ ۸۱ ",
        "کیا انہوں نے زمین پر چل پھر کر نہیں دیکھا تاکہ انہیں معلوم ہوتا کہ جو لوگ ان سے پہلے ہو گزرے ہیں ان کا انجام کیا ہوا؟ وہی کہ جو افرادی قوت کے لحاظ سے بھی ان سے زیادہ تھے اور زمین میں ان کے طاقت اور آثار بھی بہت تھے جو کچھ وہ کماتے تھے وہ انہیں عذاب الٰہی سے بے نیاز نہ کر سکا۔ ۸۲ ",
        "جب ان کے رسول واضح دلائل لے کر ان کے پاس آئے تو وہ اپنی موجود معلومات میں ہی مگن رہے اور وہ اس کے علاوہ کچھ نہیں سمجھتے تھے لیکن جس عذاب کا وہ مذاق اڑاتے تھے وہی ان پر نازل ہوا۔ ۸۳ ",
        "انہوں نے جب ہمارے عذاب کی سختی کو دیکھا تو کہنے لگے اب ہم خدا واحد پر ایمان لے آئے ہیں۔ اور جن معبودوں کو ہم اس کا شریک ٹھہراتے تھے ان کا انکار کیا۔ ۸۴ ",
        "لیکن ہمارا عذاب دیکھنے کے ان کا ایمان انہیں فائدہ نہ پہنچا سکا خدا کی سنت اس کے گزشتہ بندوں میں یہی رہی ہے اور اس وقت کافر لوگوں نے نقصان اٹھایا ہے۔ ۸۵"
    ],
    [
        "حمٰ ۱ ",
        "یہ کتاب ہے جو خداوند رحمان اور رحیم کی جانب سے نازل ہوئی ہے۔ ۲ ",
        "یہ ایسی کتاب ہے جس کی آیات نے ہر مطلب اپنے مناسب مقام پر بیان کیا ہے اور فصیح ہے ان لوگوں کے لئے جو آگاہ ہیں۔ ۳ ",
        "یہ قرآن وہ ہے کہ جو خوشخبری دینے والا بھی ہے اور ڈرانے والا بھی لیکن ان میں سے اکثر نے منہ پھیر لیا ہے لہٰذا اب وہ کچھ نہیں سنتے۔ ۴ ",
        "انہوں نے کہا تیری دعوت کے بارے میں ہمارے دل پر دوں میں لپٹے ہیں اور ہمارے کان بہرے ہیں ہمارے اور تیرے درمیان پردہ حائل ہے اور جب صورت حال یہ ہے تو تو اپنا کام کر ہم اپنا کام کرتے ہیں۔ ۵ ",
        "کہہ دے میں تمہا ری طرح کا انسان ہی ہوں جبکہ اس حقیقت کی مجھ پر وحی ہو تی ہے۔ کہ تمہارا معبود صرف ایک خدا ہے، پس تم اپنی تمام تر توجہ اسی کی طرف کر لو اور اسی سے اپنے گنا ہوں کی معافی مانگو اور مشر کین کے لیے عذاب ہے۔ ۶ ",
        "وہی جو زکو ٰ ۃ بھی ادا نہیں کر تے اور آخرت کے انکاری ہیں۔ ۷ ",
        "لیکن جو لوگ ایمان لے آئے اور جنہوں نے اعمال صالح انجام دیئے ان کے لیے دائمی جزا ہے۔ ۸ ",
        "کہہ دے کہ کیا تم اس ذات کا کفر کرتے ہو جس نے زمین کو دودنوں میں خلق فرمایا اور اس کے لئے نظیر اور مثل بناتے ہو؟ وہ تو سب جہانوں کا پروردگار ہے۔ ۹ ",
        "اس نے زمین میں پہاڑ بنائے پھر اس میں برکت عطا کی اور اس میں مختلف غذائی مواد رکھا یہ سب کچھ چار دنوں میں تھا، ضرورت مندوں کی ضرورت کے عین مطابق۔ ۱۰ ",
        "پھر آسمان کی تخلیق کاارادہ فرمایا جب کہ وہ دھوئیں کی صورت میں تھا، پس اسے اور زمین کو حکم دیا کہ وجود میں آؤ اور صورت اختیار کرو خواہ خوشی سے خواہ مجبور ہو کر، تو انہوں نے کہا ہم اطاعت کرتے ہوئے آتے ہیں۔ ۱۱",
        "اس وقت انہیں سات آسمانوں کی صورت میں دونوں میں پیدا کیا اور وہ جو کچھ چاہتا تھا ہر آسمان میں بنایا اور ہم نے نچلے آسمان کو ستاروں کے چراغوں سے مزین کیا اور شہابوں کے ذریعہ شیطانوں کو باتیں چرانے سے روک کر انہیں محفوظ فرمایا یہ ہے زبر دست صاحب علم خدا کی تقدیر۔ ۱۲ ",
        "اگر وہ منہ پھیر لیں تو پھر کہہ دے کہ تمہیں ویسی بجلی سے ڈراتا ہوں جیسی عاد و ثمود پر گری۔ ۱۳ ",
        "جس وقت کہ ان کے رسول ان کے آگے پیچھے اور ہر طرف سے ان کے پاس آئے اور انہیں خدائے یگانہ کی پرستش کی دعوت دی تو انہوں نے کہا اگر ہمارا خدا چاہتا تو فرشتوں کو نازل کر دیتا لہٰذا جو کچھ تم لے کر آتے ہو ہم اس کے منکر ہیں۔ ۱۴ ",
        "قوم عاد نے زمین میں ناحق تکبر کیا اور کہا ہم سے بڑھ کر کون طاقتور ہے؟ کیا وہ نہیں جانتے تھے کہ انہیں پیدا کرنے والا خدا ان سے زیادہ قوی ہے وہ اپنے اس گمان کی وجہ سے ہمیشہ ہماری آیات کا انکار کرتے تھے۔ ۱۵ ",
        "آخر کار ہم نے ان پر نحوست کے دنوں میں زبردست ہولناک سرد اور سخت ہواؤں کے جھگڑے بھیجے تاکہ انہیں دنیاوی زندگی میں ہی ذلیل و خوار کرنے والا عذاب چکھائیں۔ اور آخرت کا عذاب تو اس سے بھی زیادہ رسواکن ہو گا اور کہیں سے بھی ان کی مدد نہیں کی جائے گی۔ ۱۶ ",
        "رہے ثمود تو انہیں ہم نے ہدایت کی مگر انہوں نے نابینائی کو ہدایت پر ترجیح دی، اسی لئے زلیل و خوار کرنے والے عذاب صاعقہ نے ان کے اعمال کی بنا پر ان کو آلیا۔ ۱۷ ",
        "اور جو لوگ ایمان لے آئے اور تقویٰ اختیار کیا ہم نے انہیں نجات بخشی۔ ۱۸ ",
        "وہ دن کہ جب دشمنان خدا کو اکٹھا کر کے دوزخ کی طرف لے جائیں گے اور اگلی صفوں کو روک لیں گے تاکہ پچھلی صفیں ان سے آملیں۔ ۱۹ ",
        "جب وہ اس تک پہنچ جائیں گے تو ان کے کان ، آنکھیں اور بدن کی جلد ان کے اعمال کی گواہی دیں گے۔ ۲۰",
        "وہ اپنے بدن کی جلد سے کہیں گے تم نے ہمارے خلاف کیوں گواہی دی؟ تو وہ جواب دے گی جس خدا نے تمام موجودات کو بولنے کی طاقت دی ہے اس نے ہم سے بھی بلوایا ہے۔اسی نے پہلے تمہیں پیدا کیا اور تمہاری بازگشت اسی کی طرف ہو گی۔ ۲۱ ",
        "اگر تم چھپ کر گناہوں کا ارتکاب کیا کرتے تھے اس لئے نہیں کہ تم کو کانوں آنکھوں اور بدن کی جلد کی گواہی کا خوف تھا بلکہ تم سمجھتے تھے کہ تمہارے بہت سے اپنے اعمال کہ جنہیں تم انجام دیتے ہو اللہ نہیں جانتا ۔ ۲۲ ",
        "جی ہاں ! پروردگار کے بارے میں تمہارا یہ برا گمان تھا اور یہی بدگمانی تمہاری ہلاکت کا سبب بن گئی، جس کا نتیجہ یہ ہوا کہ تم خسارہ اٹھانے والوں میں سے ہو گئے ہو۔ ۲۳ ",
        "اگر وہ صبر کریں یا نہ کریں جہنم ہر حالت میں ان کا ٹھکانا ہو گی اور اگر معافی کی درخواست کریں گے تو بھی انہیں معافی نہیں دی جاے گی۔ ۲۴ ",
        "اور ہم نے ان کے لئے بری سیرت والے ہم نشین مقرر کئے ہیں جو کہ برائیوں کو ان کے سامنے سے اور ان کے پس پشت ان کی نظر میں خوبصورت بنا کر پیش کرتے ہیں اور خدا کافرمان ان کے بارے میں برحق ثابت ہوا اور وہ جن و انس کی گمراہ اقوام کے سے انجام سے دوچار ہوئے جو ان سے پہلے گزر چکی تھیں اور یقیناً وہ خسارہ اٹھانے والے تھے۔ ۲۵ ",
        "اور کافروں نے کہا اس قرآن کو نہ سنو اور اس کی تلاوت کے وقت شور مچایا کرو تاکہ تم کامیاب ہو جاؤ۔ ۲۶ ",
        "ہم یقیناً کافروں کو سخت عذاب کامزہ چکھائیں گے اور انہیں ان کے انجام دیئے ہوئے بدترین اعمال کی سزا دیں گے۔ ۲۷ ",
        "دشمنان خدا کی سزا آگ ہے اور وہ ان کی جاودانی سزا ہے یہ سزا انہیں ہماری آیات کے انکار کے بدلے میں ہے۔ ۲۸ ",
        "کافروں نے کہا خداوندا جن و انس میں سے جن لوگوں نے ہمیں گمراہ کیا ہے وہ ہمیں دکھلاتا کہ ہم انہیں اپنے پاؤں کے نیچے رکھیں اور انہیں روند ڈالیں تاکہ وہ پست ترین لوگوں میں سے ہوں۔ ۲۹",
        "جن لوگوں نے کہا کہ ہمارا رب اللہ ہے پھر اس پر ڈٹ گئے ، تو ان پر فرشتے نازل ہو تے ہیں کہ نہ تو ڈرو اور نہ ہی غم کرو اور تمہیں اس بہشت کی خوشخبری ہوجس کا تم سے وعدہ کیا گیا ہے۔ ۳۰ ",
        "ہم تمہاری اس دنیا وی زندگی میں بھی تمہارے یارومدد گار ہیں اور آخرت میں بھی اور تمہارے لیے بہشت میں وہ سب کچھ فراہم ہے جو تم چاہو گے، اور جو کچھ تم طلب کر و گے تمہیں دیا جائے گا ، ۳۱ ",
        "یہ سب کچھ تمہارے غفور ورحیم اللہ کی طرف سے تمہاری خاطر تواضع کے لیے ہے۔ ۳۲ ",
        "کس کا قول اس شخص سے بہتر ہو سکتا ہے کہ جو خدا کی طرف بلاتا ہے ، نیک عمل بجالاتا ہے اور کہتا ہے کہ میں مسلمانوں میں سے ہوں۔ ۳۳ ",
        "نیکی اور بدی کبھی برابر نہیں ہو سکتیں، برائی کو اچھائی کے ذریعے دور کر، تاکہ تیرے زبردست دشمن بھی تیرے سچے اور پکے دوست بن جائیں۔ ۳۴ ",
        "لیکن اس مرحلہ تک وہی لوگ پہنچ سکیں گے جو صبر و استقامت کے حامل ہیں اور وہی لوگ پہنچ پائیں گے جو ایمان اور تقویٰ سے خوب بہرہ مند ہیں۔ ۳۵ ",
        "اور جب بھی شیطانی وسوسے تیرا رخ کریں تو تو خدا کی پناہ طلب کر کیونکہ وہ سننے والا اور جاننے والا ہے۔ ۳۶ ",
        "رات ، دن ، سورج اور چاند ہیں تو اس کی نشانیوں میں سے ہیں، سورج اور چاند کو سجدہ نہ کرو، اس خدا کو سجدہ کرو جس نے انہیں پیدا کیا ہے ۔ اگر تم چاہتے ہو کہ اسی کی عبادت کرو۔ ۳۷ ",
        "اگر وہ (پروردگار کی عبادت سے) تکبر کریں تو تمہارے رب کے پاس ایسے لوگ بھی ہیں جو رات دن اس کی تسبیح کرتے رہتے ہیں اور وہ تھکتے بھی نہیں۔ ۳۸",
        "اس کی نشانیوں میں سے یہ بھی ہے کہ تو دیکھتا ہے کہ زمین خشک اور خاضع ہے پس جب ہم اس پر پانی بھیجتے ہیں تو وہ حرکت میں آجاتی ہے اور نشو ونما کرتی ہے جس نے کہ اسے زندہ کیا ہے وہی مردوں کو زندہ کرنے والا ہے اور وہ ہر چیز پر قادرہے۔ ۳۹ ",
        "جو لوگ ہماری آیات میں تحریف کر تے ہیں وہ ہم سے چھپ نہیں سکیں گے ۔ آیا وہ شخص بہتر ہے جو آگ میں ڈالا جائے گا یا وہ جو آرام و سکون کے ساتھ بروز قیامت عرصہ محشر میں آئے گا ؟ جو کچھ چاہو بجالاؤ، تم جو کچھ بھی انجام دیتے ہو خدا اسے دیکھ رہا ہے۔ ۴۰ ",
        "جو لوگ ذکر (قرآن) کے اپنے پاس آجانے کے بعد اس کے منکر ہو گئے ہیں (وہ بھی ہم سے نہیں چھپ سکیں گے) اور یہ ایک ایسی کتاب ہے جو قطعاً ناقابل شکست ہے۔ ۴۱ ",
        "کوئی باطل نہ تو اس کے سامنے سے آسکتا ہے اور نہ ہی اس کے پیچھے سے ، کیونکہ یہ صاحب حکمت اور قابل تعریف خدا کی طرف سے نازل کی گئی ہے۔ ۴۲ ",
        "جو نا رواتمہتیں تجھ پر لگائی جاتی ہیں وہی تجھ سے پہلے پیغمبروں پر لگائی گئی ہیں، تیرا پروردگار بخشش اور دردناک عذاب کا مالک ہے۔ ۴۳ ",
        "اور اگر ہم اسے عجمی قرآن بناتے تو وہ یقیناً یہی کہتے کہ اس کی آیات کیوں واضح نہیں ہیں ؟ آیا عجمی قرآن ، عربی پیغمبر کے لیے درست بات ہے؟ کہہ دے یہ ان لوگوں کے لیے ہدایت اور شفاء ہے جو ایمان لے آئے ہیں لیکن جو لوگ ایمان نہیں لاتے ان کے کانوں میں بہراپن ہے گویا وہ اندھے ہیں اور اسے نہیں دیکھ پاتے۔ وہ ان لوگوں کے مانند ہیں جنہیں دور سے پکارا جاتا ہے۔ ۴۴ ",
        "ہم نے موسیٰ کو کتاب دی ، پھر اس میں اختلاف کیا گیا اور اگر اس بارے میں تمہارے پروردگار کی طرف سے کوئی فرمان نازل نہ ہو چکا ہو تا ( کہ انہیں مہلت دی جائے تاکہ اتمام حجت ہو جائے ) تو ان کے درمیان فیصلہ ہو چکا ہو تا۔ (اور وہ عذاب الٰہی کے مستحق ہو چکے ہوتے) لیکن وہ ابھی تک تیری کتاب میں شک کرتے ہیں۔ ۴۵ ",
        "جو شخص نیک عمل بجالاتا ہے خود اسی کے فائدہ کے لیے ہے اور جو شخص برائی کرے وہ خود سے برائی کر تا ہے اور آپ کا پروردگار بندوں پر ہر گز ظلم نہیں کرتا۔ ۴۶",
        "قیامت اور اس کے واقع ہو نے کے لمحے کے راز صرف خدا جانتا ہے کوئی پھل اپنے چھلکے سے باہر نہیں نکلتا ، کوئی مونث حاملہ نہیں ہوتی اور کوئی وضع حمل نہیں کر تی مگر اسی کے علم کے ساتھ اور جس دن ان لوگوں کو پکارے گا کہ کہاں ہیں وہ شریک جو تم میرے لیے بناتے تھے ؟ تو وہ کہیں گے (پروردگارا) ہم نے عرض کیا ہے کہ اپنی باتوں کا ہمارے پاس کوئی گواہ نہیں ہے۔ ۴۷ ",
        "اور جن معبودوں کو وہ اس سے پہلے بلایا کرتے تھے وہ محو اور گم ہو جائیں گے اور وہ جان لیں گے کہ ان کی کوئی جائے پناہ نہیں ہے۔ ۴۸ ",
        "انسان کبھی بھی نیکی (اور نعمت) کی دعا سے نہیں تھکتا ، اور جب کسی برائی سے دو چار ہوتا ہے تو مایوس اور ناامید ہو جاتا ہے۔ ۴۹ ",
        "اور جب ہم اسے کسی مصیبت کے بعد اپنی رحمت ( کا لطف) چکھاتے ہیں تو کہتا ہے کہ یہ تو میری لیاقت اور استحقاق کی بنا پر تھا اور میرا گمان نہیں ہے کہ قیامت برپا ہو گی (اور بالفرض قیامت ہو بھی تو) جس دن میں اپنے پروردگار کی طرف لوٹ کر جاؤں گا تو اس کے نزدیک میرے لیے اچھی جزا ہے لیکن کافروں نے جو اعمال انجام دیئے ہیں ہم انہیں (بہت جلد) آگاہ کردیں گے اور انہیں عذاب شدید چکھائیں گے۔ ۵۰ ",
        "اور جب ہم کسی انسان کو کوئی نعمت عطا کرتے ہیں تو وہ منہ پھیرلیتا ہے اور تکبر کی حالت میں حق سے دور ہو جاتا ہے۔ لیکن جب بھی اسے تھوڑی سی تکلیف پہنچے تو( اس کے دور ہونے کے لیے) لمبی چوڑی دعائیں مانگتا ہے۔ ۵۱ ",
        "کہہ دے مجھے بتاؤ۔ اگر یہ قرآن خدا کی طرف سے ہوا ور تم اس کا انکار کرو تو اس شخص سے بڑھ کر کون گمراہ ہو گا جو دور کی مخالفت اور گمراہی میں پڑا ہو اہے۔ ۵۲ ",
        "ہم بہت جلد انہیں کائنات کے اطراف میں اور ان کے اپنے نفوس میں اپنی نشانیاں دکھلائیں گے تاکہ وہ واضح ہو جائے کہ وہ حق ہے آیا یہ بات کافی نہیں ہے کہ تیرا پروردگار ہر چیز پر شاہد اور گواہ ہے۔ ۵۳ ",
        "آگاہ رہو کہ وہ اپنے پروردگار کی ملاقات کے بارے میں شک وشبہ میں پڑے ہوئے ہیں لیکن خدا ہر چیز کا احاطہ کئے ہوئے ہے۔ ۵۴"
    ],
    [
        "حٰم ۱ ",
        "عسق ۲ ",
        "خداوند عزیزو حکیم تیری طرف اور جو پیغمبر تجھ سے پہلے ہو گزرے ہیں اسی طرح وحی کرتا ہے ۳ ",
        "جو کچھ آسمانوں میں ہے وہ بھی اور جو کچھ زمین میں ہے وہ بھی سب خدا کے لئے ہے اور وہ بلند مرتبہ اور صاحب عظمت ہے۔ ۴ ",
        "نزدیک ہے کہ مشرکین کی ناجائز تہمتوں کی وجہ سے آسمان اوپر سے پھٹ جائیں۔ فرشتے ہمیشہ اپنے پروردگار کی تسبیح اور حمد بجا لاتے ہیں اور جو لوگ زمین پر ہیں ان کے لئے استغفار کرتے ہیں، آگاہ رہو کہ خدا وند عالم بخشنے والا اور مہربان ہے۔ ۵ ",
        "جنہوں نے خدا کے علاوہ اوروں کو اپنا ولی بنایا ہے اللہ ان کے تمام اعمال کاحساب محفوظ رکھتا ہے اور تیرا یہ کام نہیں ہے کہ انہیں حق کے قبول کرنے پر مجبور کرے۔ ۶ ",
        "اور اس طرح ہم نے تیری طرف فصیح عربی قرآن نازل کیا ہے تاکہ ام القری اور اس کے اطراف میں رہنے والوں کو ڈرائے اور انہیں اس روز سے بھی خوف دلائے جس میں تمام لوگ جمع ہوں گے اور اس میں کسی قسم کا شک بھی نہیں ہے، وہی دن جس میں کچھ لوگ تو بہشت میں اور کچھ جہنم میں ہوں گے۔ ۷ ",
        "اور اگر خدا چاہتا تو ان سب کو ایک ہی امت قرار دیتا اور انہیں زبردستی ہدایت کرتا لیکن زبردستی ہدایت کا کوئی فائدہ نہیں ہوتا لیکن خدا جسے چاہے اپنی رحمت میں داخل کر دیتا ہے اور ظالموں کے لئے کوئی ولی اور مدد گار نہیں ہے۔ ۸ ",
        "آیا انہوں نے خدا کے علاہ دوسروں کو اپنا ولی بنالیا ہے؟ جبکہ ولی تو صرف اللہ ہے اور وہی مردوں کو زندہ کرتا ہے اور وہی ہر چیز پر قادر ہے۔ ۹ ",
        "تم جس چیز میں بھی اختلاف کرتے ہو اس کا فیصلہ خدا کے ہاتھ ہے وہی خدا میرا پروردگار ہے میں نے اسی پر بھروسہ کیا ہے اور اسی کی طرف پلٹ جاؤں گا۔ ۱۰",
        "وہ ہی آسمانوں اور زمین کو پیدا کرنے والا ہے اور تمہاری جنس ہی سے تمہارے لئے جوڑا بنایا ہے اور جانوروں میں بھی جوڑے بنائے ہیں۔ اور اسی جوڑے ہونے کے کے ذریعے تمہاری تعداد بڑھاتا ہے اس کی مثل کوئی چیز نہیں ہے وہی سننے اور دیکھنے والا ہے۔ ۱۱ ",
        "آسمانوں اور زمین کی چابیاں اسی کے پاس ہیں جن کے لئے چاہتا ہے اس کا رزق وسیع کر دیتا ہے اور جس کے لئے چاہتا ہے محدود کر دیتا ہے یقیناً وہ ہر چیز سے آگا ہے۔ ۱۲ ",
        "تمہارے لئے وہی دین مقرر کیا ہے جس کے متعلق نوح کو ہدایت کی تھی اور وہ جو ہم نے تیری طرف وحی بھیجی اور جو ہدایت ہم نے ابراہیم ، موسیٰ اور عیسی کو کی وہ یہ تھی کہ دین کو قائم و برقرار رکھو اور اس میں تفرقہ ایجاد نہ کرو۔ ہر چند کہ تیری یہ دعوت مشرکین پر سخت گراں ہے ، خدا جسے چاہے منتخب کر لیتا ہے اور جو اس کی طرف لوٹے اس کی ہدایت کرتا ہے۔ ۱۳ ",
        "وہ علم اور آگاہی کے بعد ہی تفرقہ کا شکار ہوئے ہیں اور اور یہ تفرقہ بازی حق سے انحراف اور عداوت و حسد کی وجہ سے تھی اور اگر تیرے پروردگار کی جانب سے فرمان صادر نہ ہو چکا ہوتا کہ وہ ایک خاص مقرر شدہ مدت تک کے لئے زندہ اور آزاد رہیں۔ تو خدا نے ان کے درمیان فیصلہ کر دیا، ہوتا اور جو لوگ ان کے بعد کتاب کے وارث ہوئے ہیں وہ بدگمانی پر مبنی شک و شبہ میں مبتلا ہیں۔ ۱۴ ",
        "تو بھی ان لوگوں کو اس خدا کے واحد دین کی طرف بلا اور جیسا تجھے حکم دیا گیا ہے استقامت دکھا اور ان کی خواہشات کی پیروی نہ کر اور کہہ دے کہ میں ہر اس کتاب پر ایمان لا چکا ہوں جو نازل ہوئی ہے اور مجھے حکم دیا گیا ہے کہ تمہارے درمیان عدالت کروں۔ اللہ ہمارا اور تمہار رب ہے ہمارے اعمال کا نتیجہ ہمارے لئے اور تمہارے اعمال کا نتیجہ تمہارے لئے ہے ہمارے اور تمہارے درمیان کوئی ذاتی جھگڑا تو ہے نہیں۔ خد اہمیں اور تمہیں ایک جگہ پر جمع کر یگا اور سب کی بازگشت اسی کی طرف ہے۔ ۱۵",
        "جو لوگ اس کی دعوت قبول کر لینے کے بعد خدائے واحد کے بارے میں جھگڑا کر تے ہیں ان کی دلیل ان کے پروردگا رکے نزدیک باطل اور بے بنیاد ہے ان پر خدا کا غضب ہے اور ان کے لئے سخت عذاب ہے۔ ۱۶",
        "اللہ تو وہ ہے جس نے کتاب کو برحق نازل کیا اور حق و باطل کی پہچان کا ترازو بھی تجھے کیا معلوم کہ شاید قیام قیامت کی گھڑی قریب ہو۔ ۱۷",
        "جو لوگ قیامت پر ایمان نہیں رکھتے وہ اس کے بارے میں جلدی کرتے ہیں لیکن جو ایمان دار ہیں وہ ہمیشہ خوف و ہراس کے ساتھ اس کے منتظر ہیں اور جانتے ہیں کہ وہ حق ہے آگاہ ہو جو لوگ قیامت کے بارے میں شک کرتے ہیں وہ پرلے درجے کی گمراہی میں مبتلا ہیں۔ ۱۸",
        "خدا اپنے بندوں کے لیے صاحب لطف و کرم ہے جسے چاہے رزق عطا کرتا ہے اور وہ طاقتور اور ناقابل تسخیر ہے ۔ ۱۹",
        "جو شخص آخرت کی کھیتی کو چاہتا ہے ہم اسے برکت دیتے ہیں اور اس کے محصول میں اضافہ کر دیتے ہیں اور جو شخص دنیاوی کھیتی کا طلب گار ہے اسے اس میں سے حصہ دیتے ہیں لیکن آخرت میں ان کا کوئی حصہ نہیں ہو گا۔ ۲۰",
        "آیا ان کے ایسے معبود ہیں جنہوں نے خدا کی اجازت کے بغیر ان کے لیے کوئی دین بنادیا ہے ؟ اگر ان کے لیے ایک مہلت مقرر نہ ہوتی تو ان کے درمیان فیصلہ ہو چکا ہو تا اور خدا کے عذاب کا حکم نازل ہو چکا ہوتا اور ظالموں کے لیے دردناک عذاب ہے۔ ۲۱",
        "اس دن تو ظالموں کو دیکھے گا کہ وہ اپنے انجام دیئے ہوئے اعمال کی وجہ سے سخت خائف ہوں گے لیکن وہ انہیں اپنی لپیٹ میں لے لے گا لیکن جو لوگ ایمان لے آئے اور انہوں نے عمل صالح بھی انجام دیئے وہ بہشت کے بہترین باغوں میں ہوں گے اور جو کچھ بھی وہ چاہیں گے ان کے پروردگار کے پاس ان کے لیے فراہم ہے اوریہی فضل عظیم ہے۔ ۲۲",
        "یہ وہی چیز ہے جس کی خدا اپنے ان بندوں کو خوشخبری دیتا ہے جو ایمان لے آئے ہیں اور انہوں نے عمل صالح انجام دیئے ہیں کہہ دے میں تم سے رسالت کا کوئی اجر نہیں مانگتا سوائے اپنے قریبیوں کی دوستی کے جو شخص نیک عمل انجام دے گا ہم اس کی نیکی میں اضافہ کریں گے۔ کیونکہ خداوندعالم بخشنے والا اور قدردان ہے۔ ۲۳ ",
        "کیا وہ کہتے ہیں کہ اس نے خدا پر جھوٹ باندھا ہے لیکن اگر خدا چاہے تو تیرے دل پر مہر لگادے اور ان آیات کے اظہار کی قدرت تجھ سے چھین لے اور وہ باطل کو نابود کر دیتا ہے اور حق کو اپنے فرمان سے قائم کر دیتا ہے کیوں کہ وہ دلوں کے اندر سے آگاہ ہے۔ ۲۴ ",
        "وہ وہی تو ہے جو اپنے بندوں کی تو بہ قبول کر تا ہے اور گناہ معاف کر دیتا ہے اور جو کچھ تم انجام دیتے ہو اسے جانتا ہے۔ ۲۵ ",
        "اور جو لوگ ایمان لائے ہیں اور انہوں نے عمل صالح انجام دیئے ہیں ان کی دعاؤں کو قبول کر تا ہے اور ان پر اپنے فضل کا اضافہ کر دیتا ہے لیکن کافروں کے لیے سخت عذاب ہے۔ ۲۶ ",
        "جب اللہ اپنے بندوں کی روزی وسیع کر دیتا ہے تو وہ زمین میں سرکشی اور ظلم کرنے لگ جاتے ہیں لہٰذا جتنی مقدار وہ چاہتا ہے نازل کر تا ہے کیونکہ وہ اپنے بندوں سے آگاہ اور بینا ہے۔ ۲۷ ",
        "اور وہ تو وہی ہے جو مفید بارش کو اس وقت نازل کر تا ہے جب وہ مایوس ہو چکے ہو تے ہیں اور اپنی رحمت کا دامن پھیلادیتا ہے اور وہ ولی اورحمید ہے۔ ۲۸ ",
        "اور اس کی نشانیوں میں سے ہے آسمانوں اور زمین کی خلقت، اور ان کے اندر چلنے والی مخلوق بھی کہ جسے اس نے پھیلایا ہے اور جب بھی وہ چاہے انہیں اکٹھا کر نے پر قادر ہے۔ ۲۹ ",
        "جو مصیبت بھی تم پر نازل ہو تی ہے وہ خود تمہارے اپنے ہی انجام دیئے ہوئے اعمال کی وجہ سے ہو تی ہے اور وہ بہت سے (گناہ) تو معاف کر دیتا ہے۔ ۳۰ ",
        "اور تم زمین میں خدا کی قدرت سے ہر گز فرار نہیں کر سکتے اور خدا کے علاوہ تمہارا کوئی بھی ولی اور مدد گار نہیں ہے۔ ۳۱",
        "اس کی نشانیوں میں سے وہ کشتیاں ہیں جو پہاڑوں کی طرح سمندر میں رواں دواں ہیں۔ ۳۲ ",
        "اگر وہ چاہے تو ہوا کو روک دے اور یوں وہ کشتیاں پشت سمندر پر رکی رہیں، اس میں ہر صبر اور شکر کرنے والے کے لئے نشانیاں ہیں۔ ۳۳ ",
        "یا اگر وہ چاہے تو ان میں سوار افراد کے انجام شدہ اعمال کی وجہ سے انہیں تباہ کردے جبکہ وہ بہت سے لوگوں کو معاف کریتا ہے۔ ۳۴ ",
        "تاکہ جو لوگ ہماری آیات کے بارے میں جھگڑا کرتے ہیں وہ یہ بات جان لیں کہ ان کی کوئی پناہ گاہ نہیں ہے۔ ۳۵ ",
        "جو چیز تمہیں عطا کی گئی ہے وہ دنیاوی زندگی کا ناپائیدار مال و متاع ہے اور جو کچھ پروردگار کے پاس ہے وہ ایمانداروں اور اپنے رب پر بھروسہ کرنے والوں کے لئے زیادہ بہتر اور زیادہ پائیدار ہے ۔ ۳۶ ",
        "وہی لوگ جو بڑے گناہوں اور برے اعمال سے اجتناب کرتے ہیں اور جب غصے میں آتے ہیں تو معاف کر دیتے ہیں۔ ۳۷ ",
        "وہی جنہوں نے اپنے پرور دگار کی دعوت کو قبول کیا ہے اور نماز قائم کرتے ہیں اور ان کے کام باہم مشورے کے ذریعے انجام پاتے ہیں اور ہم نے جو کچھ انہیں دیا ہے اس میں سے خرچ کرتے ہیں۔ ۳۸ ",
        "وہی لوگ جب ان پر ظلم ہوتا ہے تو وہ ظلم کے آگے جھک نہیں جاتے بلکہ مدد طلب کرتے ہیں۔ ۳۹ ",
        "اور برائی کا بدلہ اسی جیسی سزا ہے اور جو شخص معاف کردے اور اصلاح کرے اس کا اجر خدا پر ہے۔ بے شک خدا ظالموں کو دوست نہیں رکھتا ہے۔ ۴۰ ",
        "جو شخص مظلوم ہونے کے بعد مدد طلب کرے تو اس پر کوئی اعتراض نہیں۔ ۴۱ ",
        "اعترض اور سزا تو ان لوگوں کے لئے ہے جو دوسرے لوگوں پر ظلم کرتے ہیں اور زمین میں ناحق ظلم روا رکھتے ہیں ان کے لئے درد ناک عذاب ہے۔ ۴۲ ",
        "لیکن جو لوگ صبر کرتے ہیں اور معاف کر دیتے ہیں تو یہ بڑے کاموں میں سے ہے ۴۳ ",
        "جسے خدا گمراہی میں ڈال دے اس کے لئے اس کے بعد کوئی بھی ولی اور مدد گار نہیں ہو گا اور قیامت کے دن تم ظالموں کو دیکھو گے کہ جب وہ عذاب الٰہی کا مشاہدہ کریں گے تو کہیں گے کہ آیا واپسی (اور تلافی) کی کوئی سبیل ہے؟ ۴۴",
        "اور تو انہیں دیکھے گا کہ وہ آگ کے لئے پیش کئے جائیں گے جب کہ سخت ذلت کی بنا پر وہ سر جھکائے ہوں گے اور کنکھیوں سے (اس کی طرف) دیکھیں گے اور جو لوگ ایمان لا چکے ہیں وہ کہیں گے صحیح معنوں میں ان لوگوں نے خسارہ اٹھایا ہے جو بروز قیامت اپنے آپ کو اور اپنے اہل و عیال کو کھو چکے ہیں۔ آگاہ رہو (آج کے دن) ظالم دائمی عذاب میں ہیں۔ ۴۵ ",
        "ان کیلئے خدا کے علاہ ان کے اولیاء اور مددگار نہیں کہ جو ان کی مدد کو پہنچیں اور جسے خدا گمراہی میں ڈال دے اس کے لئے نجات کی کوئی سبیل نہیں ہے۔ ۴۶ ",
        "اپنے پروردگار کی دعوت قبول کر، اس سے پہلے کہ وہ دن آپہنچے جس کے لئے ارادہ خداوندی کے سامنے کوئی بازگشت نہیں۔ اس دن نہ تو تمہاری کوئی پناہ گاہ ہے اور نہ ہی کوئی بچانے والا۔ ۴۷ ",
        "اگر وہ منہ پھیر لیں تو (غم نہ کھا کیونکہ) ہم نے تجھے ان کا نگران بنا کر نہیں بھیجا۔ تیرا فرض صرف پیغام پہنچانا ہے اور جب ہم اپنی رحمت (کا لطف) انسان کو چکھاتے ہیں تو وہ اس سے خوش ہو جاتا ہے اور جب ان کے انجام دیئے ہوئے عمل کی وجہ سے ان کو کوئی مصیبت پہنچتی ہے تو پھر انسان کفران کرنے لگتا ہے۔ ۴۸ ",
        "زمین و آسمان کی ملکیت اور حاکمیت خدا ہی کے لئے ہے وہ جو چاہتا ہے پیدا کرتا ہے جسے چاہے بیٹی عطا کرتا ہے اور جسے چاہے بیٹا عطا کرتا ہے۔ ۴۹ ",
        "یا اگر چاہے تو بیٹا اور بیٹی دونوں عطا کر دیتا ہے اور جسے چاہے بانجھ بنا دیتا ہے کیونکہ وہ علیم اور قدیر ہے۔ ۵۰ ",
        "کسی انسان کے لائق یہ بات نہیں ہے کہ خدا اس سے باتیں کرے مگر وحی کے ذریعے یا پردے کے پیچھے سے یا پھر وہ اپنے کسی پیغامبر کو بھیجتا ہے اور وہ حکم خدا کے مطابق جو کچھ اللہ چاہتا ہے وحی کرتا ہے کیونکہ وہ بلند مرتبہ اور حکمت والا ہے۔ ۵۱",
        "اور اسی طرح ہم نے آپ کی طرف اپنے حکم سے روح (قرآن) کی وحی کی ہے آپ کونہیں معلوم تھا کہ کتاب کیا ہے اورایمان کن چیزوں کا نام ہے لیکن ہم نے اسے ایک نور قرار دیا ہے جس کے ذریعہ اپنے بندوں میں جسے چاہتے ہیں اسے ہدایت دے دیتے ہیں اور بیشک آپ لوگوں کو سیدھے راستہ کی ہدایت کررہے ہیں ۵۲ ",
        "اس خدا کا راستہ جس کے اختیار میں زمین و آسمان کی تمام چیزیں ہیں اوریقینا اسی کی طرف تمام اُمورکی بازگشت ہے ۵۳"
    ],
    [
        "حمۤ ۱ ",
        "اس روشن کتاب کی قسم ۲ ",
        "بیشک ہم نے اسے عربی قرآن قرار دیا ہے تاکہ تم سمجھ سکو ۳ ",
        "اور یہ ہمارے پاس لوح محفوظ میں نہایت درجہ بلند اور اَپراز حکمت کتاب ہے ۴ ",
        "اورکیا ہم تم لوگوں کو نصیحت کرنے سے صرف اس لئے کنارہ کشی اختیار کرلیں کہ تم زیادتی کرنے والے ہو ۵ ",
        "اورہم نے تم سے پہلے والی قوموں میں بھی کتنے ہی پیغمبر بھیج دیئے ہیں ۶ ",
        "اور ان میں سے کسی کے پاس کوئی نبی نہیں آیا مگر یہ کہ ان لوگوں نے ان کا مذاق اڑایا ۷ ",
        "تو ہم نے ان سے زیادہ زبردست لوگوں کو تباہ و برباد کردیا اور یہ مثال جاری ہوگئی ۸ ",
        "اور آپ ان سے سوال کریں گے کہ زمین و آسمان کوکس نے پیدا کیا ہے تویقینا یہی کہیں گے کہ ایک زبردست طاقت والی اور ذی علم ہستی نے خلق کیاہے ۹ ",
        "وہ ہی جس نے تمہارے لئے زمین کو گہوارہ بنایا ہے اور اس میں راستے قرار دیئے ہیں تاکہ تم راہ معلوم کرسکو ۱۰",
        "وہی خدا جس نے آسمان سے مقرر مقدار میں پانی نازل کیا اور اسکے ذریعے ہم نے مردہ زمینوں کو زندگی عطا کی اور اسی طرح تم قیامت میں زندہ ہو گے۔ ۱۱ ",
        "وہی خدا تو ہے جس نے ہر چیز کو جوڑے کی صورت میں پیدا کیا ہے اور تمہارے لیے کشتیوں اور جانوروں میں سے سواریاں بنائی ہیں جن پر تم سوار ہو تے ہو۔ ۱۲ ",
        "تاکہ تم ان کی پشت پر بخوبی بیٹھ سکو، پھر جب تم ان پر سوار ہو جاؤ تو اپنے رب کی نعمت کو یاد کرو اور کہو کہ پاک ومننرہ ہے وہ ذات جس نے اسے ہمارے لیے مسخر کردیا ، ورنہ ہم میں تو اس کی طاقت نہیں تھی۔ ۱۳ ",
        "اور ہم اپنے پروردگار کی طرف لوٹ جائیں گے۔ ۱۴ ",
        "اور انہوں نے خدا کے لیے اس کے بندوں میں سے ایک جز قرار دیا ہے (اور ملائکہ کو خدا کی بیٹیاں کہا ہے) انسان واضح کفر کرنے والا ہے۔ ۱۵ ",
        "آیا اس نے اپنی مخلوقات میں سے بیٹیوں کو اپنے لیے چن لیا ہے اور بیٹوں کو تمہارے لیے؟ ۱۶ ",
        "حالانکہ جب ان میں سے جنہوں نے رحمان کے لیے شبیہ قرار دیا ہے کسی کو بھی اسی چیز (بیٹی کی پیدائش) کی خوشخبری دی جائے تو اس کا چہرہ سیاہ ہو جاتا ہے اور وہ غصے سے بھر جا تا ہے۔ ۱۷ ",
        "آیا جو زیب و زینت میں پرورش پائے اور جھگڑے کے وقت اپنا مدعا اور مقصود بھی بیان نہ کرسکے ، (اسے خدا کی اولاد سمجھتے ہو)؟ ۱۸ ",
        "ان لوگوں نے فرشتوں کو جو کہ خدا کے بندے ہیں مونث سمجھ رکھا ہے آیا وہ ان کی تخلیق کے وقت شاہد اور موجود تھے؟ ان کی یہ گواہی لکھی جائے گی اور اس بارے میں ان سے پوچھا جائے گا۔ ۱۹ ",
        "انہوں نے کہا اگر خدا چاہتا تو ہم ان کی ہر گز عبادت نہ کرتے ، لیکن وہ اس بات پر یقین نہیں رکھتے اور جھوٹ کے علاوہ کچھ نہیں کہتے۔ ۲۰ ",
        "یا یہ کہ ہم نے اس سے پہلے انہیں کوئی کتاب دی ہے اور وہ اس سے تمسک کیے ہوئے ہیں ؟ ۲۱ ",
        "بلکہ وہ کہتے ہیں ہم نے اپنے آباء واجد اد کو جس مذہب پر پایا ہے انہی کے نقش قدم پر ہم کو بھی ہدایت کی گئی ہے۔ ۲۲",
        "اسی طرح ہم نے کسی دیار میں تجھ سے پہلے کوئی ڈرانے والاپیغمبر نہیں بھیجا مگر یہ کہ بدمست و مغرور دولت مندوں نے کہا کہ ہم نے اپنے آباؤ اجداد کو ایک مذہب پر پایا ہے اور ہم ان کے آثار کی پیروی کرتے ہیں۔ ۲۳ ",
        "( ان کے پیغمبر نے ) کہا اگرمیں اس سے بھی زیادہ ہدایت کر نے والا دین تمہارے پاس لاچکا ہوں جس پر تم اپنے آباء و اجداد کو پاتے ہو (تو کیا پھر بھی تم انکار کروگے )؟ انہوں نے کہا (ہاں ) ہم ہر اس چیز کا انکار کر تے ہیں جو تم لوگ لاچکے ہو۔ ۲۴ ",
        "لہٰذا ہم نے ان سے انتقام لیا۔ پس دیکھ کہ جھٹلانے والوں کا کیسا انجام ہوا۔ ۲۵ ",
        "اس وقت کو یاد کر وجب ابراہیم نے اپنے (منہ بولے) باپ (چچا آذر) اور اپنی قوم سے کہا کہ اس چیز سے بیزار ہوں جن کی تم عبادت کرتے ہو۔ ۲۶ ",
        "سوائے اس خدا کے جس نے مجھے پیدا کیا ہے اور وہی میری راہنمائی بھی کرے گا۔ ۲۷ ",
        "اور اس نے کلمہ توحید کو باقی رہنے والے کلمہ کی صورت میں اپنی اولاد میں قرار دیا تاکہ وہ خدا کی طرف رجوع کریں۔ ۲۸ ",
        "لیکن ہم نے ان لوگوں کو اور ان کے آباؤ اجداد کو دنیا وی نعمتوں سے بہرہ مند کیا یہاں تک کہ ان کے پاس حق اور خدا کا آشکار رسول پہنچ گیا۔ ۲۹ ",
        "لیکن جب ان کے پاس حق آگیا تو انہوں نے کہا یہ تو جادو ہے اور ہم ہر گز اسے ماننے والے نہیں۔ ۳۰ ",
        "اور انہوں نے کہا یہ قرآن ان دوشہروں (مکہ اور طائف) کے کسی بڑے (مال دار) آدمی پر نازل کیوں نہیں کیا گیا؟ ۳۱ ",
        "کیا یہ لوگ تمہارے پروردگار کی رحمت کو تقسیم کرتے ہیں ؟ ہم نے ان کے درمیان ان کی معیشت کو دنیا وی زندگی میں تقسیم کردیا ہے ۔ اور بعض لوگوں کو بعض دوسرے لوگوں پر فوقیت دی ہے تاکہ وہ ایک دوسرے کی خدمت کریں اور آپس میں تعاون کریں اور جو کچھ یہ لوگ جمع کرتے ہیں تمہارے پروردگار کی رحمت اس سے کہیں بہترہے ۔ ۳۲ ",
        "اگر کفار کا مادی وسائل سے استفادہ اس بات کا سبب نہ ہوتا کہ گمراہی میں سب لوگ ایک ہی طریقے کے ہوجائیں گے تو ہم ان کے لیے جو خدا کا انکار کرتے ہیں گھروں کی چھتیں چاندی کی بنادیتے اور وہ سیٹرھیاں بھی جن پر وہ چڑھتے ہیں۔ ۳۳",
        "اور ان کے گھروں کے دروازے اور وہ (خوبصورت نقرئی) تخت جن پر وہ تکیہ لگاتے ہیں۔ ۳۴ ",
        "اور زیب و زینت کے دوسرے وسائل بھی لیکن یہ سب کچھ تو صرف دنیا وی زندگی کے سازو سامان ہیں اور آخرت تو تیرے پروردگار کے نزدیک صرف پرہیز گاروں کے لیے ہیں۔ ۳۵ ",
        "اور جو شخص یا درحمن سے روگردانی کر تا ہے تو ہم اس کے لیے ایک شیطان کو مقرر کر دیتے ہیں جو ہر دم اس کے ساتھ رہتا ہے۔ ۳۶ ",
        "اور وہ (شیاطین) ان لوگوں کو خدا کی راہ سے روکتے رہتے ہیں حالانکہ وہ اسی خیال میں ہیں کہ وہی صحیح معنوں میں ہدایت یا فتہ ہیں۔ ۳۷ ",
        "یہاں تک کہ جب ہمارے پاس آئے گا تو کہے گا کاش مجھ میں اور تجھ میں مشرق اور مغرب کا فاصلہ ہو تا اور تو کیا ہی برا ساتھی ہے۔ ۳۸ ",
        "آج ہر گز اس قسم کی گفتگو تمہیں کوئی فائدہ نہیں پہنچا سکتی کیونکہ تم ظلم کر چکے ہو اور تم سب عذاب میں شریک ہو۔ ۳۹ ",
        "آیا تو بہروں کو سنا سکتا ہے یا اندھوں کو اور ان لوگوں کو جو صریحی گمراہی میں ہیں ہدایت کر سکتا ہے؟ ۴۰ ",
        "تو اگر ہم تجھے ان کے درمیان سے لے جائیں تو ہم ان کو سزاضرور دیں گے۔ ۴۱ ",
        "یا اگر تیری ہی زندگی میں جس عذاب کا ہم نے ان سے وعدہ کیا ہے تجھے دکھادیں پھر بھی ہم ان پر ہر طرح سے قابو رکھتے ہیں۔ ۴۲ ",
        "جو کچھ تجھ پر وحی کی گئی ہے تو اسے مضبوطی سے تھامے رہ کہ یقیناً تو سیدھی راہ پر ہے۔ ۴۳ ",
        "اوریہ تیرے لیے اور تیری قوم کے لیے یاد آوری کا ایک ذریعہ ہے اور عنقریب تم لوگوں سے باز پر س کی جائے گی۔ ۴۴ ",
        "اور ہم نے تجھ سے پہلے اپنے جتنے پیغمبر بھیجے ہیں ان سب سے دریافت کر دیکھ آیا ہم نے رحمان خدا کے علاوہ ہم نے اور معبود ان کی پر ستش کے لیے مقرر کیے تھے؟ ۴۵ ",
        "اور ہم ہی نے موسیٰ کو اپنی نشانیاں دے کر فرعون اور اس کے درباریوں کے پاس بھیجا تو (اس نے ان سے کہا) میں سارے جہانوں کے پالنے والے خدا کا رسول ہوں۔ ۴۶ ",
        "لیکن جب وہ ان کے پاس ہماری آیت لے کرآیا تو وہ لوگ اس کی ہنسی اڑانے لگے۔ ۴۷",
        "اور ہم جو آیت ( اور معجزہ ) ان کو دکھاتے تھے وہ دوسرے سے بڑھ کر (اور اہم تر) ہو تا تھا اور انہیں سزا کے ذریعے متنبہ کیا تاکہ وہ باز آجائیں۔ ۴۸ ",
        "اور (جب وہ عذاب میں مبتلا ہوئے تو) کہنے لگے اے جادو گر اس وعدے کے مطابق جو تمہارے پروردگار نے تم سے کیا ہے ہمارے واسطے دعا کر(تاکہ وہ ہمیں اس دردورنج سے نجات دے) ہم ضرور ہدایت پر آجائیں گے۔ ۴۹ ",
        "لیکن جب ہم ان سے عذاب ہٹا دیتے تو وہ اپنا عہد توڑ ڈالتے ۔ ۵۰ ",
        "اور فرعون نے اپنے لوگوں سے پکار کر کہا اے میری قوم کیا مصر کی حکومت میری نہیں اور کیا یہ دریا میرے حکم سے نہیں بہ رہے کیا تم دیکھ نہیں رہے ہو؟ ۵۱ ",
        "میں اس شخص سے برتر ہوں جو ایک پست خاندان اور طبقے سے تعلق رکھتا ہے اور صاف گفتگو بھی نہیں کر سکتا۔ ۵۲ ",
        "اگر وہ سچ کہتا ہے تو پھر اسے سونے کے کنگن کیوں نہیں دیئے گئے؟ یا یہ کہ اس کے ساتھ فرشتے کیوں نہیں آئے (تاکہ اس کی باتوں کی تصدیق کرتے)؟ ۵۳ ",
        "غرض فرعون نے (ان باتوں کے ذریعے) اپنی قوم کو احمق بنایا اور لوگوں نے اس کی اطاعت کی ، بیشک وہ لوگ بد عمل تھے۔ ۵۴ ",
        "تو جب ان لوگوں نے ہمیں غضب ناک کر دیا تو ہم نے بھی ان سے بدلہ لیا اور ہم نے ان سب کو غرق کر دیا۔ ۵۵ ",
        "اور انہیں عذاب میں پیش قدم اور دوسروں کے لئے عبرت بنا دیا۔ ۵۶ ",
        "اور جب مریم کے بیٹے کی مثال بیان کی گئی تو اس سے تیری قوم کے لوگ ہنسنے (اور مذاق کرنے) لگے۔ ۵۷ ",
        "اور بول اٹھے کہ بھلا ہمارے معبود اچھے ہیں یا وہ (عیسیٰ اور اگر ہمارے معبود جہنم میں ہیں تو وہ بھی جہنم میں ہے کیونکہ وہ بھی تو ایک معبود تھا) ان لوگوں نے جو مثال تجھ سے بیان کی ہے وہ تو صرف جھگڑنے کوہے، جبکہ وہ لوگ تو ہیں ہی کینہ پرور اور جھگڑالو۔ ۵۸ ",
        "اور وہ تو بس ایسا بندہ تھا جسے ہم نے اپنی نعمتوں سے نوازا اور اسے ہم نے بنی اسرائیل کے لئے ایک نمونہ بنایا۔ ۵۹ ",
        "اور اگر ہم چاہتے تو زمین پر تمہاری جگہ پر فرشتوں کو قرار دے دیتے جو تمہارے جانشین ہوتے۔ ۶۰",
        "اور وہ تو یقیناً قیامت کی آگاہی کا سبب ہے عیسیٰ کا نزول قیامت کے قریب ہونے کی علامت ہے تم لوگ ہر گز اس میں شک نہ کرو اور میری پیروی کر یہی سیدھا راستہ ہے۔ ۶۱ ",
        "اور کہیں شیطان تمہیں (راہ خدا سے) روک نہ دے کیونکہ وہ تمہارا کھلم کھلا دشمن ہے۔ ۶۲ ",
        "اور جب عیسیٰ واضح دلائل لے کر آئے تو کہا میں تمہارے پاس دانائی لے کر آیا ہوں تاکہ بعض باتیں جن میں تم اختلاف کرتے ہو، تمہیں صاف صاف بتا دوں، تو تم لوگ خدا سے ڈرو اور میری اطاعت کرو۔ ۶۳ ",
        "بے شک خدا ہی میرا اور تمہارا پرودگار ہے اسی کی عبادت کر، یہی سیدھا راستہ ہے۔ ۶۴ ",
        "لیکن ان میں کئی فرقے بن گئے جنہوں نے عیسیٰ کے بارے میں اختلاف کیاا ور کچھ لوگوں نے انہیں خدا سمجھا تو جن لوگوں نے ظلم کیا ان کے لئے اس دن کے عذاب کا افسوس ہے کہ جو بہت دردناک ہے۔ ۶۵ ",
        "وہ لوگ کس انتظار میں ہیں ؟ اس میں کہ اچانک ان پر قیامت آجائے اور ان کو خبر تک نہ ہو۔ ۶۶ ",
        "اس دن دوست ایک دوسرے کے دشمن ہوں گے ہاں البتہ پرہیز گار (کہ وہ دوست ہی رہیں گے)۔ ۶۷ ",
        "اے میرے بندو! آج نہ تمہیں کوئی خوف ہے اور نہ ہی تم غمگین ہو گے۔ ۶۸ ",
        "یہ وہ لوگ کہ جو ہماری آیات پر ایمان لائے تھے اور ہمارے فرماں بردار تھے۔ ۶۹ ",
        "ان سے کہا جائے گا تم اپنی بیویوں سمیت نہایت ہی خوشی اور شادمانی کے ساتھ بہشت میں داخل ہو جاؤ۔ ۷۰ ",
        "ان کے گرد (کھانے کے) طلائی برتنوں اور سنہری جاموں کا دور چلے گا اور وہاں (بہشت میں ) جس چیز کو ان کا جی چاہے گا اور جس سے آنکھیں لذت اٹھائیں، سب موجود ہوگا اور تم اس میں ہمیشہ رہو گے۔ ۷۱ ",
        "یہ وہی بہشت ہے جس کے تم اپنے انجام دیئے ہوئے اعمال کے باعث وارث بنو گے۔ ۷۲ ",
        "وہاں تمہارے لئے فراواں پھل ہیں جنہیں تم کھاؤ گے۔ ۷۳",
        "مجرم جہنم کے عذاب میں ہمیشہ رہیں گے۔ ۷۴ ",
        "ان کے عذاب میں ہر گز کمی نہیں کی جائے گی اور وہ وہاں ہر چیز سے مایوس ہوں گے۔ ۷۵ ",
        "ہم نے ان پر کوئی ظلم نہیں کیا بلکہ وہ ظالم تھے۔ ۷۶ ",
        "اور وہ فریادکریں گے اے مالک ہماری آرزو ہے کہ تمہارا پروردگار ہمیں موت دے دے (تاکہ ہم آسودہ خاطر ہو جائیں ) وہ جواب دے گا تمہیں اسی حال میں رہنا ہے۔ ۷۷ ",
        "ہم تو تمہارے پاس حق لے کر آئے ہیں، لیکن تم میں سے اکثر حق کو ناپسند کرتے ہو۔ ۷۸ ",
        "بلکہ انہوں نے سازشوں پر کمر باندھ لی ہے ہم نے بھی ان کے بارے میں کچھ ٹھان لیا ہے۔ ۷۹ ",
        "وہ یہ سمجھتے ہیں کہ ہم ان کے بھید اور ان کی سرگوشیوں کونہیں سنتے۔ جی ہاں ! ہمارے رسول (فرشتے) ان کے پاس ہیں اور لکھتے جاتے ہیں۔ ۸۰ ",
        "کہہ دے کہ اگر رحمن کا کوئی بیٹا ہوتا تو سب سے پہلے میں اس کا اطاعت گزار ہوتا ۔ ۸۱ ",
        "منزہ ہے آسمانوں اور زمین کا پروردگار عرش کا پرور دگار اس سے کہ جو یہ اس کی تعریف کرتے ہیں۔ ۸۲ ",
        "تو انہیں ان کے حال پر چھوڑ دے تاکہ وہ باطل میں غوطے کھاتے رہیں اور کھیل کود میں لگے رہیں یہاں تک وہ جس دن کا ان سے وعدہ کیا گیا ہے ان کے سامنے آکر موجود ہو (اور وہ اپنے کئے کو پالیں )۔ ۸۳ ",
        "وہ تو وہی ہے جو آسمان میں بھی معبود ہے اور زمین میں بھی معبود ہے اور وہ حکیم و علیم ہے۔ ۸۴ ",
        "بہت بابرکت اور ناقبل زوال ہے وہ جو آسمانوں، زمین اور ان کے درمیان کی ہر چیز کا مالک اور حاکم ہے اور قیام قیامت کی خبر بھی اسی کو ہے اور تم لوگ اسی کی طرف لوٹائے جاؤ گے۔ ۸۵ ",
        "اس کے سوا یہ جن کو پکارتے ہیں وہ شفاعت کا اختیار نہیں رکھتے ، ہاں مگر وہ لوگ کہ جو برحق کی شہادت دیتے ہیں اور خوب آگاہ ہیں۔ ۸۶",
        "اگر تو ان سے پوچھے کہ انہیں کس نے پیدا کیا ہے تو یقیناً وہ کہیں گے خدا نے تو پھر وہ خدا کی عبادت سے کیوں کر رو گردانی کرتے ہیں۔ ۸۷",
        "وہ لوگ پیغمبر کی اس شکایت سے کیسے غافل ہیں کہ وہ کہے گا پروردگارا یہ وہ لوگ ہیں جو ایمان نہیں لاتے۔ ۸۸",
        "(اب جبکہ یہ عالم ہے) تو تو ان سے منہ پھیر لے اور کہ دے کہ تم کو سلام لیکن وہ بہت جلد جان لیں گے۔ ۸۹"
    ],
    [
        "حمٰ ۱ ",
        "اس واضح کتاب کی قسم ۲ ",
        "کہ جسے ہم نے مبارک رات میں نازل فر مایا ٗ ہم ہمیشہ سے ڈرانے والے تھے۔ ۳ ",
        "وہ رات کہ جس میں ہر امر خدا کی حکمت کے مطابق مرتب ہوتا ہے۔ ۴ ",
        "ہماری طرف سے ایک حکم تھا۔ ہم ہی نے (محمد) کو بھیجا ہے۔ ۵ ",
        "یہ سب تمہارے پروردگا رکی رحمت کی وجہ سے ہے بیشک وہ سننے والااور جاننے والا ہے۔ ۶ ",
        "وہ آسمانوں اور زمین اور جو کچھ ان کے درمیان ہے سب کا پروردگار ہے، اگر تم اہل یقین ہو۔ ۷ ",
        "اس کے سوا کوئی معبود نہیں،۔وہی جلاتااور مارتاہے ٗ وہ تمہارے پروردگار اور تمہارے باپ دادا کا بھی پروردگار ہے۔ ۸ ",
        "لیکن یہ لوگ تو شک میں پڑے (حقائق کے ساتھ) کھیل رہے ہیں۔ ۹ ",
        "پس اس دن کا انتظار کر کہ جب آسمان سے ظاہر بظاہر دھواں نکلے گا۔ ۱۰ ",
        "وہ تمام لوگوں پر چھا جائے گا۔ یہ دردناک عذاب ہے۔ ۱۱ ",
        "( وہ کہیں گے) پرودگار ا! ہم سے عذاب کو دور فرما دے کہ ہم ایمان لاتے ہیں۔ ۱۲ ",
        "وہ کس طرح سے اور کہاں نصیحت حاصل کریں گے جب کہ ان کے پاس آشکار رسول آچکا۔ ۱۳ ",
        "تو پھر وہ اس کے رو گردان ہو کر کہنے لگے تو دیوانہ ہے جسے دوسرے لوگ سکھاتے پڑھاتے ہیں۔ ۱۴ ",
        "ہم تھوڑے عرصہ کے لئے عذاب ٹال دیتے ہیں، لیکن تم اپنے کاموں کی طرف لوٹ جاتے ہو۔ ۱۵ ",
        "ہم ان سے پورا بدلہ تو اس دن لیں گے جس دن سخت گرفت کریں گے ،یقیناً ہم ان سے بدلہ لے کر رہیں گے۔ ۱۶ ",
        "اور ان سے پہلے ہم نے قوم فرعون کی آزمائش کی کہ ان کے پاس ایک پیغمبر بزرگوار آیا۔ ۱۷ ",
        "(اور اس نے کہا) اے خدا کے بندو! جس چیز کا حکم ملا ہے اسے بجا لاؤ اور میرے سامنے سر تسلیم خم کرو کہ میں تمہارے لئے رسول امین ہوں۔ ۱۸",
        "اور خدا کے سامنے تکبر نہ کرو، کیونکہ میں تمہارے پاس ایک واضح اور روشن دلیل لے کر آیا ہوں۔ ۱۹ ",
        "نیز اس بات سے کہ تم مجھے سنگسار کرو، میں اپنے اور تمہارے پروردگار کی پناہ مانگتا ہوں۔ ۲۰ ",
        "اور اگر تم مجھ پر ایمان نہیں لاتے تو کم از کم مجھ سے کنارہ کشی کر لو۔ ۲۱ ",
        "(موسیٰ نے)اپنے رب کی بارگاہ میں عرض کیا کہ یہ مجرم لوگ ہیں۔ ۲۲ ",
        "(موسیٰ کو خدا کا حکم ملا) تو میرے بندوں کو راتوں رات لے کر نکل جا،جبکہ وہ تیرے پیچھے آئیں گے۔ ۲۳ ",
        "(جب تو دریا کوعبور کرلے تو) دریا کو کھلا اور ٹھہرا ہوا رہنے دے کہ وہ غرق ہونے والا لشکر ہیں۔ ۲۴ ",
        "وہ لوگ کتنے باغات اور چشمے چھوڑ گئے۔ ۲۵ ",
        "کھیتیاں اور دلکش وگراں قیمت محلا ت۔ ۲۶ ",
        "اور دوسری بہت سی نعمتیں جن میں وہ عیش کیا کرتے تھے۔ ۲۷ ",
        "یہ تھا ان کا ما جرا اور ہم نے ان تمام چیزوں کا دوسرے لوگوں کو وراث بنادیا۔ ۲۸ ",
        "نہ تو آسمان نے ان پرگر یہ کیا اور نہ ہی زمین نے اور نہ انہیں مہلت ہی دی گئی۔ ۲۹ ",
        "اور ہم نے بنی اسرائیل کو رسوا کن عذاب سے نجات دلائی، ۳۰ ",
        "(یعنی)فرعون سے کہ وہ ایک متکبر شخص اور حد سے تجاوز کرنے والوں میں سے تھا۔ ۳۱ ",
        "اور ہم نے اپنے علم کی بناپر انہیں عالمین میں سے منتخب کیا اور برتری دی۔ ۳۲ ",
        "اور ہم نے انہیں اپنی قدرت کی ایسی نشانیاں دیں کہ جن میں ان کی صریح آزمائش تھی۔ ۳۳ ",
        "یہ (مشرکین) کہتے ہیں۔ ۳۴ ",
        "کہ ہمیں تو صرف ایک بار مرنا ہے اور ہر گز زندہ نہیں ہوں گے۔ ۳۵ ",
        "(مشرکین نے پیغمبر سے کہا) اگر تم سچ کہتے ہو تو ہمارے آباواجداد کو زندہ کرکے لے آؤ (تاکہ وہ گواہی دیں )۔ ۳۶ ",
        "کیاوہ بہتر ہیں یا قوم تبع اور وہ لوگ جوان سے پہلے تھے؟ ہم نے ان سب کو ہلاک کر ڈالا کیونکہ وہ مجرم لوگ تھے۔ ۳۷ ",
        "ہم نے آسمانوں کو زمین اور جو کچھ ان کے درمیان ہے سب کو بے مقصد پیدا نہیں کیا۔ ۳۸ ",
        "ہم نے ان دونوں کی صرف حق کے ساتھ پیدا کیا ہے لیکن ان میں سے اکثر نہیں جانتے۔ ۳۹",
        "(باطل سے حق) کی جدائی کا دن ان سب کے لئے مقرر گھڑی ہے۔ ۴۰ ",
        "جس دن کوئی دوست اپنے دوست کی ذرہ بھر امداد نہیں کر سکے گا اور نہ کسی طرف سے انہیں کمک پہنچ سکے گی۔ ۴۱ ",
        "مگر جن پر خدا پنی رحمت فرمائے کیونکہ وہی عزیز و رحیم ہے۔ ۴۲ ",
        "بیشک تھوہر کا درخت ۴۳ ",
        "گناہگاروں کی سزا ہے۔ ۴۴ ",
        "جوپگھلی ہوئی دھات کی طرح پیٹ میں ابال کھائیگا ۴۵ ",
        "جیسے کھولتا ہوا پانی۔ ۴۶ ",
        "(فرشتوں سے خطاب ہوگا) اس مجرم کافر کو پکڑو اور دوزخ میں پھینک دو، ۴۷ ",
        "پھر اس کے سر پر کھولتا ہوا عذاب (پانی) ڈالو۔ ۴۸ ",
        "(لے عذاب کا)، مزا چکھ، کیونکہ تو زبردست طاقتور اور قابل احترام تھا۔ ۴۹ ",
        "یقیناً یہ وہی چیز ہے جس میں تم لوگ ہمیشہ شک کیا کرتے تھے۔ ۵۰ ",
        "یقیناپرہیزگار لوگ امن امان کی جگہ ہونگے۔ ۵۱ ",
        "باغوں اور چشموں میں۔ ۵۲ ",
        "ریشم کی نازک وضخیم و دبیز پوشاکیں پہنیں گے اور ایک دوسرے کے آمنے سامنے بیٹھے ہونگے۔ ۵۳ ",
        "اسی طرح ہیں بہشت والے اور ہم ان کی حورالعین کے ساتھ تزویج فرمائیں گے۔ ۵۴ ",
        "وہ جس قسم کے پھل چاہیں گے انہیں دیئے جائیں گے۔ وہاں نہایت اطمینان سے رہیں گے۔ ۵۵ ",
        "وہاں پہلی دفعہ کی موت کے سوا ان کو موت کی تلخی نہیں چکھنی پڑے گی اور خدا انہیں دوزخ کے عذاب سے محفوظ رکھے گا۔ ۵۶ ",
        "یہ تمہارے پروردگار کا فضل اور اس کی بخشش ہے یہی تو بہت بڑی کامیابی ہے۔ ۵۷ ",
        "ہم نے یہ قرآن تیری زبان میں آسان کردیا ہے تاکہ یہ لوگ نصیحت حاصل کریں۔ ۵۸ ",
        "پس تو بھی منتظر رہ اور وہ بھی منتظرر ہیں۔ ۵۹"
    ],
    [
        "حٰمٓ ۱ ",
        "یہ کتاب خدا کی طرف سے نازل ہوئی ہے جو غالب و دانا ہے۔ ۲ ",
        "بے شک آسمان اور زمین میں ایمان والوں کے لئے بہت سی نشانیاں ہیں۔ ۳ ",
        "اور اسی طرح تمہاری اور زمین میں پھیلے ہوئے چلنے پھرنے والوں کی خلقت میں نشانیاں ہیں، ان کے لئے جو اہل یقین ہیں۔ ۴ ",
        "نیزرات اور دن کے آنے جانے میں اور اس نے آسمان سے جو رزق نازل فرمایا ہے ،اس کے ذریعے زمین کو مرنے کے بعد زندہ کیا ہے، اس میں بھی اور ہواؤں کے چلنے میں بھی عقل سے کام لینے والوں کے لئے بہت سی نشانیاں ہیں۔ ۵ ",
        "یہ خدا کی آیات ہیں جن کو ہم حق کے مطابق تیرے سامنے پڑھتے ہیں۔ پھر خدا اور اس کی آیتوں کے بعد کونسی بات ہو گی، جس پر یہ لوگ ایمان لائیں گے؟ ۶ ",
        "جھو ٹے گناہ گار کے لئے افسوس ہے۔ ۷ ",
        "کہ اس پر خدا کی آیات مسلسل پڑھی جا تی ہیں اور وہ انہیں سنتا رہتا ہے، پھر بھی غر ور سے مخالفت پر اڑا رہتا ہے،گو یا اس نے ان کو سنا ہی نہیں۔ تو پس ایسے شخص کو درد ناک عذاب کی خوش خبر ی دے دے۔ ۸ ",
        "اور جب اسے ہماری آیتوں میں سے کسی آیات سے آگاہ کیا جاتا ہے تو اس کی ہنسی اڑاتا ہے۔ ایسے لوگوں کے لئے زلیل و خو ار کر نے والا عذاب ہے۔ ۹ ",
        "جہنم ان کے پیچھے پیچھے ہے اور جو کچھ وہ کما چکے ہیں وہ انہیں نجات نہیں دلائے گااور نہ ہی وہ کہ جن کو انہوں نے خدا کو چھوڑ کر اپنا سر پرست بنایا تھا، ان کے لئے بڑا درد ناک عذاب ہے۔ ۱۰ ",
        "یہ(قرآن)سبب ہدایت ہے اور جن لوگوں نے اپنے پروردگار کی آیتوں کا انکار کیا ان کے لئے سخت اور دردناک عذاب ہے۔ ۱۱ ",
        "خدا ہی تو ہے جس نے دریا کو تمہارے لئے مسخر کر دیا تاکہ اس کے حکم سے اس میں کشتیاں چلیں تاکہ اس کے فضل سے اپنا حصہ حا صل کرو اور شاید کہ اس کی نعمتوں کاشکر بجا لاو۔ ۱۲ ",
        "نیزجو کچھ آسمانوں میں ہے اور جو کچھ زمین میں ہے ،سب کو اپنی طرف سے تمہارا مسخر کردیا ہے۔ اس میں اہل فکر کے لئے اہم نشانیاں ہیں۔ ۱۳",
        "مومنین سے کہہ دیجئے، جو لوگ خدا کے دنوں (روز قیامت) کی تو قع نہیں رکھتے ان سے در گزر کریں تاکہ خدا اس دن ہر قوم کو اسکے ان اعمال کی جزادے جو وہ انجام دیتی رہی ہے۔ ۱۴ ",
        "جو شخص نیک کام کرتا ہے وہ اپنے لئے ہی کرتا ہے اور جو برا کام کرے گا اس کا وبال بھی خود اسی پر ہوگا۔ پھر تم اپنے پروردگار کی طرف لوٹائے جاوٗ گے۔ ۱۵ ",
        "اور ہم نیء بنی اسرائیل کو آسمانی کتاب، حکومت اور نبوت عطا فرمائی انہیں پاکیزہ رزق مرحمت فرمایا اور انہیں (اپنے زمانے کے) تمام لوگوں پر فضیلت عطا کی۔ ۱۶ ",
        "اور ان کو نبوت و شریعت کے روشن دلائل عطا کئے۔پس ان لوگوں نے علم آچکنے کے بعد بس ظلم اور برتری کی خواہش کی بناء پر ایک دوسرے سے اختلاف کیا۔ لیکن یہ لوگ جن باتوں میں اختلاف کر رہے ہیں قیامت کے دن تیرا پروردگار ان میں فیصلہ فرمادے گا۔ ۱۷ ",
        "پھر ہم نے تجھے برحق شریعت اور دین پر برقرار رکھاپس اسی کی پیروی کرتا رہ اور نادان سرکشوں کی خواہشات کی پیروی نہ کرنا۔ ۱۸ ",
        "یہ لوگ خدا کے مقابلے میں ہر گز تجھے بے نیاز نہیں کر سکتے (اور نہ ہی عذاب سے بچا سکتے ہیں ) اور ظالم لوگ ایک دوسرے کے مدد گار ہیں جبکہ خداوند عالم پرہیز گاروں کا مدد گار ہے۔ ۱۹ ",
        "ان لوگوں کے لئے بینائی کے وسائل اور ہدایت و رحمت کے ذرائع ہیں جو ان پر یقین رکھتے ہیں۔ ۲۰ ",
        "جو لوگ بر ے کاموں کے مرتکب ہوئے ہیں کیا وہ یہ سمجھتے ہیں کہ ہم ان کو ان لوگوں کے برابر کر دیں گے جو ایمان لائے اور اچھے اچھے کام بھی کرتے رہے کہ ان سب کا جینا مرنا یکساں ہوگا؟ یہ لوگ کیا برا فیصلہ کرتے ہیں ! ۲۱ ",
        "اور خدا نے آسمانوں اور زمین کو بر حق پیدا کیا ہے تاکہ ہر شخص کو اس کے کئے کا بدلہ دیا جائے اور ان پر(بالکل) ظلم نہیں کیا جائے گا۔ ۲۲",
        "کیاتو نے اس شخص کو دیکھاہے جس نے اپنی نفسانی خواہش کو اپنا معبود بنا رکھا ہے اور خدا نے سمجھ بو جھ کر اسے گمراہی میں چھوڑ دیا ہے، اس کے کان اور دل پر مہر لگا دی ہے اور اسکی آنکھ پر پر دہ ڈال دیا ہے ؟تو پھر ایسی حالت میں خدا کے سوا اسے اور کون ہدایت کر سکتا ہے! کیا تم غور نہیں کرتے ہو؟ ۲۳ ",
        "اور ان لوگوں نے کہا کہ ہماری زندگی تو بس دنیا ہی کی ہے۔ کچھ لوگ ہم میں سے مرتے ہیں اور کچھ لوگ ان کی جگہ لے لیتے ہیں۔ ہم کوتو بس فطرت و زمانہ ہی ہلاک کرتا ہے۔ وہ اپنی ان باتوں پر یقین بھی نہیں رکھتے بلکہ بے بنیاد گمان ہی کرتے ہیں۔ ۲۴ ",
        "اور جب ان کے سامنے ہماری کھلی اور روشن آیتیں پڑھی جاتی ہیں تو ان کے مقابلے میں ان کے پاس کوئی دلیل تو ہوتی نہیں سوائے اس کے کہ وہ کہیں اگر تم سچے ہو تو ہمارے باپ دادا کو زندہ کر کے لے آؤ (تاکہ وہ گواہی دیں )۔ ۲۵ ",
        "کہہ دیجئے کہ خدا تم کو زندہ کرتا ہے ،پھر وہی تمہیں مارتا ہے ،پھر قیامت کے دن ، جس میں کسی طرح کا شک نہیں،تمہیں جمع کرے گا، مگراکثر لوگ نہیں جانتے۔ ۲۶ ",
        "اور آسمانوں اور زمین کی مالکیت اورحاکمیت خاص خدا ہی کی ہے اور جس دن قیامت برپا ہوگی اس دن اہل باطل خسارے میں ہوں گے۔ ۲۷ ",
        "اس دن تم ہر امت کو دیکھو گے کہ( خوف کی شدت) سے گھٹنوں کے بل بیٹھی ہوگی اور ہر امت اپنے نامہ اعمال کی طرف بلائی جائے گی (اور ان سے کہا جائے گا) جو کچھ تم لوگ کیا کرتے تھے آج اس کا تم کو بدلہ دیا جائے گا۔ ۲۸ ",
        "یہ ہماری کتاب ہے جو تم سے حق بات کہہ رہی ہے ۔ جو کچھ تم کرتے تھے ہم لکھتے جاتے تھے۔ ۲۹ ",
        "لیکن جو لوگ ایمان لائے اور انہوں نے اچھے کام کئے انہیں ان کا پرودگار اپنی رحمت میں داخل فرمائیگا، یہ بہت واضح کامیابی ہے۔ ۳۰ ",
        "لیکن جن لوگوں نے کفر اختیار کیا( ان سے کہا جائے گا) کیا تمہارے سامنے ہماری آیتیں نہیں پڑھی جاتی تھیں ؟ تم نے تکبر کیا اور تم لوگ تو تھے ہی مجرم۔ ۳۱",
        "اور جب کہا جاتا تھا کہ خد اکا وعدہ حق ہے اور قیامت میں کچھ شک نہیں ہے ،تو تم کہتے تھے کہ ہم نہیں جانتے قیامت کیا چیز ہے؟ ہم تو اس بارے میں صرف گمان رکھتے ہیں،اور اس پر یقین ہر گز نہیں رکھتے۔ ۳۲",
        "پھر ان کے کرتوتوں کی برائیاں ان پر ظاہر ہو جائیں گی اور جس کی یہ ہنسی اڑایا کرتے تھے ان پر واقع ہو کر رہے گا۔ ۳۳ ",
        "اور ان سے کہا جائے گا آج ہم بھی تمہیں اسی طرح بھلا دیں گے جس طرح تم نے آج کے دن کی ملاقات کو بھلا دیا تھا اور تمہارا ٹھکانا جہنم ہے اور کوئی تمہارا مدد گار نہیں۔ ۳۴ ",
        "یہ اس لئے ہے کہ تم لوگوں نے خدا کی آیتوں کو ہنسی مذاق بنا رکھا تھا اور دنیوی زندگی نے تمہیں غرور میں مبتلا کر رکھا تھا۔ آج کے دن یہ لوگ نہ تو دوزخ سے نکالے جائیں گے اور نہ ہی ان سے کوئی عذر قبول کیاجائے گا۔ ۳۵ ",
        "بنا بریں حمدو ستائش خدا ہی کے لئے سزاوار ہے جو آسمانوں اور زمین کا پرودگار اورسارے جہانوں کا مالک ہے۔ ۳۶ ",
        "اور آسمانوں اور زمین میں اس کے لئے عظمت اور بڑائی ہے اور وہی غالب، حکمت والا ہے۔ ۳۷"
    ],
    [
        "حمٰ ۱ ",
        "یہ کتاب عزیز اور حکیم کی طرف سے نازل ہوئی ہے۔ ۲ ",
        "ہم نے سارے آسمانوں، زمین اور جو کچھ ان دونوں کے درمیان ہے ،اسے حق کے ساتھ ایک خاص معین وقت تک کیلئے پیدا کیا ہے، لیکن کافروں کو جن چیزوں سے ڈرایا جاتا ہے وہ ان سے منہ پھیر لیتے ہیں۔ ۳ ",
        "ان سے کہہ دیجئے :مجھے بتاؤ کہ خدا کو چھوڑ کر جن کی تم عبادت کرتے ہوکیا تم نے ان کو دیکھا ہے کہ انہوں نے زمین میں کچھ پیدا کیا ہو یا آسمانوں کے بنانے میں ان کی کوئی شرکت ہو۔اگر تم سچ کہتے ہو تو اس سے پہلے کوئی آسمانی کتاب یا گذشتہ لوگوں کے علم کے آثار میں سے کچھ ہو تو میرے سامنے پیش کرو (تاکہ تمہاری بات کی سچائی کی دلیل بن سکے)۔ ۴ ",
        "اور اس شخص سے بڑھ کر کون گمراہ ہو سکتا ہے جو خدا کے بجائے ایسے کو پکارے جو اسے قیامت تک جواب ہی نہ دے (بلکہ )وہ ان کی دعا اور نداسے بالکل غافل ہیں۔ ۵",
        "اور جب لوگ عرصہ قیامت میں جمع کئے جائیں گے تو وہ معبود ان کے دشمن ہو جائیں گے، حتیٰ کہ ان کی عبادت کا انکار کرد یں گے۔ ۶ ",
        "اورجب ہماری واضح آیات ان کے سامنے پڑھی جاتی ہیں تو کفار اس حق کے بارے میں جو ان کے لئے آچکا ہے، کہتے ہیں :’’ یہ تو کھلم کھلا جادو ہے‘‘۔ ۷ ",
        "بلکہ وہ یہ بھی کہتے ہیں کہ اس نے ان آیات کی خدا کی طرف جھوٹی نسبت دی ہے۔ پس کہہ دو کہ اگر میں نے جھوٹی نسبت دی ہے تو تم خدا کے سامنے میرا دفاع نہیں کر سکوگے۔ وہ ان کاموں کو بہتر جانتا ہے جن میں تم داخل ہوتے ہو۔ یہی بات کا فی ہے کہ اللہ میرے اور تمہارے درمیان گواہ ہے اور وہی بڑا بخشنے والا ٗاور مہربان ہے۔ ۸ ",
        "(اے رسول)کہہ دیجیئے کہ میں نیا رسول نہیں ہوں اور میں نہیں جانتا کہ( خدا) میرے ساتھ اور تمہارے ساتھ کیا(سلوک) کرے گا؟ میں تو صرف اسی بات کی پیروی کروں گاجو مجھ پر وحی ہوتی ہے اور میں تو بس علانیہ طور پر ڈرانے والا ہوں۔ ۹ ",
        "یہ بھی کہہ دیجئے کہ مجھے یہ بتاؤ کہ اگر یہ( قرآن )خدا کی طرف سے ہو اور تم اس کا انکار کر بیٹھو، حالانکہ بنی اسرائیل میں سے ایک گواہ اس کی گواہی بھی دے دے اور ایمان بھی لے آئے اورتم تکبر کر بیٹھے( تو تم سے بڑھ کر کون گمراہ ہو گا) خدا عالم ظالم قوم کو(ہر گز) ہدایت نہیں کر تا۔ ۱۰ ",
        "اور کافر مومنوں کے بارے میں کہتے ہیں کہ اگر(دین اسلام) بہتر چیز ہوتا تو یہ لوگ اس کی طرف ہم سے سبقت حاصل نہ کر جاتے اور جب خود وہ اس کے ذریعے سے ہدایت نہیں پاتے تو کہتے ہیں کہ یہ تو ایک پرانا جھوٹ ہے، ۱۱ ",
        "اس سے پہلے موسیٰ کی کتاب پیشو ااور رحمت تھی اور یہ وہ کتاب ہے جو تورات کی نشانیوں سے ہم آہنگ ہے ،فصیح اور واضح عربی زبان میں ہے تاکہ ظالموں کو ڈرائے اورنیکوکاروں کو خوشخبری دے۔ ۱۲ ",
        "بے شک جن لوگوں نے کہا کہ ہمارا پروردگار اللہ ہے، پھروہ اس پر قائم رہے، تو ان کو نہ کچھ خوف ہو گا اور نہ وہ غمگین ہو ں گے۔ ۱۳ ",
        "وہی تو اہل جنت ہیں کہ جو اس میں ہمیشہ رہیں گے یہ ان اعمال کا صلہ ہے جو وہ انجام دیتے رہے۔ ۱۴",
        "اور ہم نے انسان کو نصیحت کی کہ وہ اپنے ماں باپ کے ساتھ نیکی کرے ۔اس کی ماں تکلیف کی حالت میں اسے اپنے شکم میں رکھتی ہے،پھر تکلیف ہی سے اسے جنم دیتی ہے اس کا شکم مادرمیں رہنا اور اس کی دودھ بڑھائی کی مدت تیس مہینے ہوئے،یہاں تک کہ جب وہ اپنی پور ی جوانی وکمال قدرت کو پہنچتا ہے، چالیس برس کے سن میں داخل ہوتا ہے تو کہتا ہے: خداوند! مجھے توفیق عطافرماکہ تونے جو احسانات مجھ پر اور میرے والدین پر کئے ہیں ان کا شکر بجالاؤں اور ایسا نیک کام کر وں جسے تو پسند فرمائے ،نیز میری اولاد کو صالح بنا، میں تیری طرف رجوع کرتا ہوں اور توبہ کرتا ہوں اور میں یقیناً فرمانبرداروں میں سے ہوں۔ ۱۵ ",
        "یہی وہ لوگ ہیں جن کے بہترین اعمال ہم قبول کرتے ہیں، ان کے گناہوں سے درگزر کرتے ہیں اور ان کا مقام اہل بہشت میں ہے۔ یہ وہ سچا وعدہ ہے جوان سے کیا جاتاہے۔ ۱۶ ",
        "اور جو شخص اپنے ماں باپ سے کہتا ہے کہ تم پر اف! کیا تم مجھے وعدہ دیتے ہو کہ میں قیامت کے دن اٹھایا جاؤں گا حالانکہ بہت سے لوگ مجھ سے پہلے گزر چکے( اور ہرگز نہیں اٹھائے گئے)؟ اور وہ دونوں ہمیشہ فریاد کرتے اور خدا سے مدد طلب کرتے رہتے ہیں کہ تجھ پروائے ہو ٗ ایمان لے آ، کیونکہ خدا کا وعدہ یقیناً سچا ہے لیکن وہ ہمیشہ یہی کہتا ہے کہ یہ تو بس اگلے لو گوں کے افسانے ہیں۔ ۱۷ ",
        "یہ لوگ بھی جنوں اور انسانوں کی انہی( کا فر) امتوں میں شامل ہیں جو ان سے پہلے گذر چکی ہیں اور جن کے بارے میں عذاب کا وعدہ پایہ ثبوت کو پہنچ چکا ہے کیونکہ یہ سب لوگ گھاٹا اٹھانے والے تھے۔ ۱۸ ",
        "نیز لو گوں نے جیسے کام کئے ہوں گے انہی کے مطابق سب کے درجے ہوں گے تاکہ خدا انہیں ان کے اعمال بلا کم و کاست سپرد کر دے اور ان پر کچھ بھی ظلم نہیں کیا جائے گا۔ ۱۹ ",
        "جس دن کافر جہنم کے سامنے لائے جائیں گے تو ان سے کہا جائے گا: تم تو اپنی دنیوی زندگی میں مزے لوٹ چکے ہو اور اس سے بہر مند ہو چکے ہو، تو آج تمہیں ذلت بار عذاب سے سزادی جائے گی اس لئے کہ تم زمین میں ناحق تکبر کیا کرتے تھے ،نیز اس لئے بھی کہ تم گناہوں کا ارتکاب کرتے تھے۔ ۲۰",
        "(اے رسول)قوم عادکے بھائی (ہود کی داستان) انہیں یاد دلا۔ جب انہوں نے اپنی قوم کو سر زمین احقاف میں ڈرایا جبکہ ان سے پہلے بہت سے ڈرانے والے انبیاء ماضی قریب اور بعید میں گزچکے تھے ۔(ہود نے قوم سے کہا )خدائے واحد کے سوا کسی کو عبادت نہ کرو، میں تمہارے بارے میں ایک بڑے دن کے عذاب سے ڈرتا ہو ں۔ ۲۱ ",
        "وہ بولے: کیا تو اس لئے آیا ہے کہ (جھوٹ اور فریب کے ذریعہ) ہمیں ہمارے معبودوں سے پھیردے؟ اگر تو سچ کہتا ہے تو جس عذاب کی ہمیں دھمکی دیتا ہے ،اسے لے آ۔ ۲۲ ",
        "(ہود نے) کہا:( سزا کے وقت کا)علم تو بس اللہ کے پاس ہے اورمیں جواحکام دیکر بھیجا گیا ہوں وہ تمہیں پہنچائے دیتاہوں۔ لیکن میں تمہیں ہمیشہ جہالت میں پڑی رہنے والی قوم پاتا ہوں۔ ۲۳ ",
        "پس جب انہوں نے عذاب کو بادل کی صورت میں دیکھا کہ ان کے دروں اور ندی نالوں کی طرف امڈ اآرہا ہے تو خوشی خوشی کہنے لگے یہ تو بارش برسانے والا بادل ہے۔ (لیکن ان سے کہا گیا :)یہ و ہی چیز ہے جس کے آنے کی تم جلد ی کررہے تھے۔ (یہ) وحشت ناک آندھی ہے جو درد ناک عذاب کی حامل ہے۔ ۲۴ ",
        "جو اپنے پروردگار کے حکم سے ہر چیز کو تباہ و برباد کر دے گی۔ پس صبح ہوئی تو ان کی حالت یہ تھی کہ ان کے گھروں کے سوا کچھ نظر ہی نہیں آتا تھا۔ ہم گناہگار لوگوں کو یونہی سزا دیا کرتے ہیں۔ ۲۵ ",
        "اور ہم نے ان( قوم عاد کے افراد) کو وہ قدرت دی جو تمہیں نہیں دی ۔ ان کے لئے کان، آنکھ اور دل بنائے تھے( لیکن نزول عذاب کے وقت) انہیں ان کی آنکھوں، کانوں، اور عقلوں نے کچھ فائدہ نہ دیا۔ کیوں کہ وہ خدائی آیات کا انکار کرتے تھے ۔آخر کار جس چیز کا وہ مذاق اڑایا کرتے تھے اس نے انہیں ہر طرف سے گھیر لیا۔ ۲۶ ",
        "اور ہم نے تمہارے اردگرد کی قوموں کو ہلاک کر دیا اور اپنی نشانیوں کو مختلف صور توں میں ان کے سامنے بیان کیا تاکہ یہ لوگ باز آجائیں۔ ۲۷ ",
        "پس خدا کے سوا جنہیں ان لوگوں نے تقرب کے لئے معبود بنارکھا تھاانہوں نے ان کی کیوں نہ مدد کی ،بلکہ وہ تو ان سے گم ہو گئے؟ یہ تھا ان کے جھوٹ اور افترا پردازیوں کا نتیجہ۔ ۲۸",
        "اور اس وقت کو یاد کر جب ہم نے جنوں میں سے ایک گروہ کو تیر ی طرف متوجہ کیا کہ قرآن سنیں۔پھر جب وہ حاضر ہوئے تو ایک دوسرے سے کہنے لگے :خاموش ہو کر سنتے رہو۔ جب(قرآن) تمام ہوا تووہ اپنی قوم کی طرف واپس گئے اور انہیں جا کر ڈرایا۔ ۲۹ ",
        "انہوں نے کہا :اے قوم! ہم ایک (ایسی) کتاب سن کر آئے ہیں جو موسیٰ کے بعد نازل ہوئی ہے، اپنے سے پہلے کتابوں کی نشانیوں سے ہم آہنگ ہے اور حق کی طرف اور سیدھے راستے کی طرف ہدایت کر تی ہے۔ ۳۰ ",
        "اے ہماری قوم !خدا کی طرف بلانے والے کی بات مانواور اس پر ایمان لے آؤ تاکہ تمہارے گناہوں کو بخش دے اور تمہیں دردناک عذاب سے پناہ دے۔ ۳۱ ",
        "اور جو شخص خداکی طرف بلانے والے کی بات مانے گا وہ ہر گز خدا کے عذاب سے زمین میں فرار نہیں کر سکتا اور خدا کے علاوہ اس کا کوئی سرپرست اور مدد گار نہیں ہو گا اور ایسے لوگ کھلی گمراہی میں ہیں۔ ۳۲ ",
        "کیا یہ لوگ نہیں جانتے کہ جس خدا نے سارے آسمانوں اور زمین کو پیدا کیا اور ان کے پیدا کرنے سے ذرا بھی عاجز نہیں ہوا، وہ اس بات پر قادر ہے کہ مردوں کو زندہ کرے؟ وہ یقیناً ہر چیز پر قادر ہے۔ ۳۳ ",
        "اس دن کا سوچو جس دن کفار آگ کے سامنے پیش کئے جائیں گے (تو ان سے کہا جائے گا:) کیا یہ بر حق نہیں ہے ؟ تو وہ لوگ کہیں گے :بالکل! ہمارے پروردگار کی قسم!( کہ برحق ہے ۔تو اسوقت) فرمائے گا :تو لو اب اپنے انکار و کفر کے بدلے عذاب کا مزہ چکھو۔ ۳۴ ",
        "بنابریں جس طرح اولو العزم پیغمبر صبر کرتے رہے تم بھی اس طرح صبر کرو اور ان کے (عذاب کے) لئے تعجیل نہ کرو، جس دن وہ ان وعدوں کو دیکھیں گے، جو ان سے کئے گئے تھے، تو انہیں معلوم ہو جائے گا گویا ایک دن(صرف) میں گھڑی بھر دنیا میں رہے ہیں۔ یہ ابلاغ ہے سب لوگوں کے لئے، تو کیا فاسقوں کے سوا اور کوئی ہلاک ہو گا؟ ۳۵"
    ],
    [
        "جن لوگوں نے کفرا ختیار کیا اور لوگوں کو خدا کے راستے سے روکا اللہ ان کے اعمال کو اکارت کر دیتا ہے۔ ۱ ",
        "اور جن لوگوں نے ایمان قبول کیا اوراچھے اچھے کام کئے اور جو کچھ محمدپر نازل ہو ، سب بر حق ہے اور پروردگار کی جانب سے ہے۔ اس پر بھی ایمان لے آئے تو خدا ان کے گناہوں کو بخش دے گا اور ان کی حالت بھی سنواردے گا۔ ۲ ",
        "یہ اس وجہ سے ہے کہ کافروں نے باطل کی پیروی کی اور مومنوں نے اس حق کی جو ان کے پروردگار کی طرف سے تھا۔ اللہ اس طرح لوگوں کے لئے ان کی زندگی(کے حا لات) کو بیان فرماتا ہے۔ ۳ ",
        "جب تم میدان جنگ میں کافروں کے آمنے سامنے آجاؤ تو ان کی گردنیں مار دواور اس کام کو برابر جاری رکھویہاں تک کہ کافی حد تک دشمن کا قلع قمع کر دو۔ ایسے میں قیدیوں کو خوب باندھ لو، پھر اس کے بعد یا ان پر احسان کر و(اور انہیں چھوڑ دو )یا رہائی کے بدلے میں ان سے فدیہ لو اور یہ صورت حال اسی طرح جاری رہے،یہاں تک کہ جنگ اپنا سنگین بوجھ زمین پر رکھ دے(اور ختم ہو جائے) طریقہ کار یہی ہے۔ اگر خدا چاہتا تو ان سے کئی اور طریقے سے انتقام لے لیتا۔ لیکن وہ چاہتا ہے کہ تمہاری آزمائش ایک دوسرے سے کرے، اور جو لوگ خدا کی راہ میں مارے گئے ہیں خدا ان کے اعمال ہر گز اکارت نہیں کرتا۔ ۴ ",
        "اللہ عنقریب ان کی ہدایت کرے گا اور ان کا کام سنوارد ے گا۔ ۵ ",
        "اور انہیں اپنی( جاودانی) بہشت میں داخل کر ے گا، جس کے اوصاف اس نے ان سے بیان فرمائے ہیں۔ ۶ ",
        "اے وہ لوگو جو ایمان لے آئے ہو !اگر تم خدا کی مدد کر و گے تو وہ بھی تمہاری مدد فرمائے گا اور تمہیں ثابت قدم رکھے گا۔ ۷ ",
        "اور جو لوگ کافر ہیں وہ مرجائیں اور ان کے اعمال اکارت ہوں۔ ۸ ",
        "یہ اس لئے کہ خدا نے جو چیز نازل فرمائی انہوں نے اسے ناپسند کیا تو خدا نے ان کے اعمال کو حبط کر دیا۔ ۹ ",
        "تو کیا یہ لوگ زمین میں چلے پھرے نہیں کہ دیکھتے کہ جو لوگ ان سے پہلے تھے ان کا انجام کیا ہوا؟ خدا نے انہیں ہلاک کر دیا اور کافروں کے لئے اسی طرح کی سزا ہو گی۔ ۱۰ ",
        "یہ اس وجہ سے ہے کہ خدا ایمان داروں کا مولا اور سرپرست ہے، لیکن کافروں کا کوئی سر پرست نہیں۔ ۱۱",
        "(یقیناً خدا ان لوگوں کو،جو ایمان لے آئے اور اچھے اچھے کام کرتے رہے، بہشت کے ان باغات میں پہنچادے گا جن کے نیچے نہریں جاری ہیں۔اور جو کافرہیں وہ دنیا کی جلد ختم ہونے والی متاع سے استفادہ کرتے ہیں اور چوپایوں کے مانند کھاتے ہیں اور آخر ان کا ٹھکا نا جہنم ہے۔ ۱۲ ",
        "اور جس شہر نے تجھے نکال دیا، کتنے شہر تھے جو اس سے زیادہ طاقت ور تھے کہ جنہیں ہم نے تباہ و برباد کر دیا جب کوئی ان کا مد دگار بھی نہیں تھا۔ ۱۳ ",
        "تو کیا جو شخص اپنے پروردگار کی طرف سے روشن دلیل رکھتا ہو اس شخص کے برابر ہو سکتا ہے جس کی بداعمالیاں اسے بھلی کر کے دکھائی گئی ہوں اور وہ اپنی نفسانی خواہشوں کی پیروی کرتا ہو؟۔ ۱۴ ",
        "جس بہشت کا پرہیز گاروں سے وعدہ کیا گیا ہے اس کی صفت یہ ہے کہ اس میں صاف و شفاف پانی کی نہریں ہیں جن میں بدبو نہیں ہے ، دودھ کی نہریں ہیں،جن کا مزہ تک نہیں بدلا، شراب( طہور) کی نہریں ہیں جو پینے والوں کے لئے لذت ہی لذت ہیں، صاف و شفاف شہد کی نہریں ہیں، ہاں ان کے لئے ہر قسم کے پھل ہیں اور( ان سب سے بڑھ کر)ان کے پروردگار کی طرف سے بخشش ہے ۔بھلا یہ لوگ ان کے برابر ہو سکتے ہیں جو ہمیشہ دوزخ کی آگ میں رہیں گے اور انہیں کھولتا ہوا پانی پلایا جائے گا تو وہ ان کی آنتوں کوٹکڑے ٹکڑے کر ڈالے گا۔ ۱۵ ",
        "ان میں سے بعض ایسے بھی ہیں جو تیر ی طرف کان لگائے رہتے ہیں لیکن جب تیرے پاس سے نکلتے ہیں تو جن لوگوں کو خدا نے علم و دانش عطا فرمائی ہے، ان سے( بطور مذاق) کہتے ہیں، ابھی اس شخص نے کیا کہا تھا ؟ یہ وہی لوگ ہیں جن کے دلوں پر خدا نے مہر لگا دی ہے اور وہ اپنی خواہشات نفسانی کی پیروی کرتے ہیں۔ ۱۶ ",
        "جو لوگ ہدایت یا فتہ ہیں ان کی خدا مزید ہدایت کرتا ہے اور انہیں پرہیز گاری کی روح عنایت فرماتا ہے۔ ۱۷ ",
        "تو کیا یہ لوگ بس قیامت ہی کے انتظار میں ہیں کہ ان پر ناگہان آجائے (تو اس وقت وہ ایمان لائیں گے)۔ حالانکہ اس کی نشانیاں تو آچکی ہیں لیکن جس وقت وہ آپہنچے گی تو اس وقت ان کی توجہ اور ایمان انہیں کچھ فائدہ نہ دے گا۔ ۱۸ ",
        "پس جان لے کہ اللہ کے سوا کوئی معبود نہیں اور اپنے گناہ ، نیز ایمان دار مردوں اور ایمان دارعورتوں کے لئے استغفار کر اور خدا وند تعالیٰ تمہارے چلنے پھرنے اور ٹھہرنے کی جگہ کو جانتا ہے۔ ۱۹",
        "اور مومنین کہتے ہیں کہ (جہاد کے بارے میں ) کوئی سورت کیوں نازل نہیں ہو تی؟ لیکن جب کوئی محکم سورت نازل ہوتی ہے کہ جس میں جہاد کا ذکر ہوتو توبیمار دل منافقوں کو دیکھے گا کہ تیری طرف اس طرح دیکھیں گے جس طرح کسی کو موت آنے لگے۔ پس موت اور تباہی ان کے لئے بہتر ہے۔ ۲۰ ",
        "لیکن اگر وہ اطاعت کر یں اور سنجیدہ اور شائستہ بات کریں تو یہ ان کے لئے بہتر ہے پھر جب جہاد کا حتمی حکم آجائے تو اگر یہ لوگ خدا سے سچے رہیں تو ان کے حق میں بہتر ہے۔ ۲۱ ",
        "لیکن اگر تم روگردانی اختیار کر و تو تم سے سوائے زمین میں فساد اور قطع رحمی کے اور کیا تو قع رکھی جا سکتی ہے۔ ۲۲ ",
        "یہ ایسے لوگ ہیں جنہیں خدا نے اپنی رحمت سے دور کر دیا ہے، ان کے کانوں کو بہرہ اور ان کی آنکھوں کو اندھا کر دیا ہے۔ ۲۳ ",
        "کیا یہ لوگ قرآن میں غور نہیں کرتے یا پھر کیا ان کے دلوں پر تالے پڑے ہوئے ہیں۔ ۲۴ ",
        "جو لوگ حق کے واضح ہو جانے کے بعد بھی الٹے پاؤں پھر گئے ہیں، شیطان نے ان کے برے اعمال کو ان کی نگاہوں میں بنا سجا کر پیش کیا ہے اور انہیں لمبی آرزؤں پر فریفتہ کیا ہے۔ ۲۵ ",
        "یہ اس لئے ہے کہ وہ (منافقین) ان لوگوں سے کہتے ہیں جو( پیغمبر پر) نزول وحی کو ناپسند کرتے ہیں کہ ہم بعض کاموں میں تمہاری پیروی کریں گے، جب کہ خدا ان کے رازوں سے آگاہ ہے۔ ۲۶ ",
        "اس وقت ان کا کیا حال ہوگا جب( موت کے) فرشتے ان کے چہروں اور ان کی پشت پر مارتے ہوں گے (اور ان کی روح قبض کریں گے) ۲۷ ",
        "یہ سب اس وجہ سے ہے کہ جس چیز سے خدا ناخوش ہے، اس کی تو یہ لوگ پیروی کرتے ہیں اور جس میں خدا کی خوشی ہے اس سے بیزار ہیں۔ لہٰذا خدا نے ان کے سب اعمال اکارت کر دیئے۔ ۲۸ ",
        "کیا وہ لوگ جن کے دلوں میں مرض ہے ان کا یہ خیال ہے کہ خدا ان کے کینوں کو ظاہر نہیں کرے گا؟ ۲۹",
        "اگر ہم چاہیں تو انہیں تجھ کو دکھادیں تاکہ تو انہیں ان کے چہروں سے پہچان لے، اگر چہ تو انہیں ان کے انداز گفتگو سے پہچان سکتا ہے، اور خدا تمہارے اعمال سے واقف ہے۔ ۳۰ ",
        "ہم تم لوگوں کو ضرور آزمائیں گے تاکہ معلوم ہو جائے کہ تم لوگوں میں صحیح معنوں میں مجاہد اور صابر کون ہیں ؟نیز ہم تمہاری خبروں کو بھی آزمائیں گے۔ ۳۱ ",
        "بے شک جو لوگ کافر ہو گئے، انہوں نے لوگوں کو خدا کی راہ سے روکااور حق کے ظاہر ہو جانے کے بعد رسول خدا کی مخالفت کی تو وہ خدا کو کچھ بھی نقصان نہیں پہنچاتے جب کہ و ہ(اللہ) بہت جلد ان کے اعمال کو اکارت کر دے گا۔ ۳۲ ",
        "اے وہ لوگوں جو ایمان لے آئے ہو! خد اکی اطاعت کر و، رسول خدا کی اطاعت کرو اور اپنے اعمال کو ضائع نہ کرو۔ ۳۳ ",
        "جو لوگ کافر ہو گئے اور انہوں نے لوگوں کو خدا کی راہ سے روکا، پھر کافر ہی مر گئے تو خدا ان کو ہر گز نہیں بخشے گا۔ ۳۴ ",
        "پس تم کبھی ہمت نہ ہارو اور دشمن کو (رسوا کن) صلح کی دعوت نہ دو۔ تم تو غالب ہو ۔ خدا تمہارے ساتھ ہے اور وہ تمہارے اعمال کے ثواب میں ہر گز کمی نہ کرے گا۔ ۳۵ ",
        "دنیوی زندگی تومحض کھیل تماشا ہے، اگر تم ایمان رکھو اور تقویٰ اختیار کرو تو وہ تم کو پورا اجرعطا فرمائے گااور (اس کے عوض) تم سے تمہارا مال طلب نہیں کروں گا۔ ۳۶ ",
        "کیونکہ اگر وہ تم سے مال طلب کرے ،بلکہ تم سے اصرار کر کے مانگے بھی، تو تم بخل کرتے ہو اور وہ تمہارے غصے اور کینے کو ظاہر کرد ے گا۔ ۳۷ ",
        "جی ہاں !تم وہی لوگ تو ہو جو خدا کی راہ میں خرچ کرنے کے لئے بلائے جاتے ہو تو بعض تم میں سے ایسے ہیں جو بخل کرتے ہیں، جو شخص بخل کرتا ہے تو وہ اپنے ہی سے بخل کرتاہے اور خد اتو بے نیاز ہے جب کہ تم سب محتاج ہو۔ اور اگر تم روگردانی کرو گے تو خدا تمہاری جگہ پر دوسرے لوگوں کو لے آئے گا۔ اور وہ تمہاری طرح نہیں ہوں گے۔ ۳۸"
    ],
    [
        "ہم نے تیرے لئے واضح کامیابی فراہم کر دی ہے۔ ۱ ",
        "مقصد یہ تھا کہ خدا تیرے گذ شتہ و آئندہ کے وہ گناہ جن کی وہ تیر ی طرف نسبت دیتے تھے، بخش دے، اور تجھ پر اپنی نعمت کو تمام کر دے، اور تجھے راہ راست کی طرف ہدایت کرے۔ ۲ ",
        "اور شکست نا پذیر کا میابی کو تیرے نصیب کرے۔ ۳ ",
        "وہی تو ہے جس نے مومنین کے دلوں میں سکون و اطمینان نازل فرمایا۔ تاکہ ان کے ایمان میں مزید ایمان کا اضافہ ہو، نیز آسمانوں اور زمین کے لشکر خدا ہی کے لئے ہیں اور خدا دانا وحکیم ہے۔ ۴ ",
        "(اس فتح مبین سے ایک اور) مقصد یہ تھا کہ صاحب ایمان مردوں اور صاحب ایمان عورتوں کو( بہشت کے) باغوں میں داخل کر ے، جن کے( درختوں کے) نیچے نہریں جاری ہیں اور وہ ہمیشہ ہمیشہ اسی میں رہیں گے ،وہ ان کے گناہوں کو بخش دے اور یہ خدا کے نزدیک بہت بڑی کامیابی ہے۔ ۵ ",
        "اور (اس کے علاوہ) منافق مردوں، منافق عورتوں اور مشرک مردوں اور مشرک عورتوں کو، جو خدا کے بارے میں برے برے گمان رکھتے ہیں۔ عذاب کرے اوروہ برے حادثات (جن کے وہ مومنین پر نازل ہو نے کے منتظر ہیں )صرف انہی پر نازل ہوں گے۔ خدا نے ان پر غضب فرمایا ہے، انہیں اپنی رحمت سے دور رکھتا ہے، اور جہنم ان کے لئے آمادہ و تیار ہے اور یہ کتنا برا انجام ہے! ۶ ",
        "آسمانوں اور زمین کے لشکر صرف خدا کے لئے ہیں اور خدا شکست نا پذیر اور حکیم ہے۔ ۷ ",
        "ہم نے تجھے ایک گواہ، بشارت دینے والے اور ڈرانے والے کے عنوان سے بھیجا ہے۔ ۸ ",
        "تاکہ تم لوگ خدا اور اس کے رسول پر ایمان لے آؤ، اور اس کا دفاع کر و ، اس کا احترام کر وا ور صبح و شام خدا کی تسبیح کرو۔ ۹",
        "جو لوگ تیری بیعت کرتے ہیں وہ حقیقت میں خدا ہی کی بیعت کرتے ہیں خدا کا ہاتھ ان کے ہاتھ کے اوپر ہے، پس جو شخص بھی پیمان شکنی کرے گاوہ اپنے ہی نقصان میں پیمان شکنی کر ے گا اور جو شخص اس عہد کو، جو اس نے خدا سے باندھا ہے، وفا کرے گا تو وہ (اللہ) اسے بہت جلد ایک عظیم اجر عطافرمائیگا۔ ۱۰ ",
        "عنقریب بادیہ نشین اعراب میں سے پیچھے رہ جانے والے (عذر تراشی کرتے ہوئے) کہیں گے کہ ہمارے اموال اور گھروالوں کی حفاظت نے ہمیں اپنی طرف مشغول رکھا (اور ہم سفر حدیبیہ میں آپ کے ہمراہ نہ جا سکے)۔ پس آپ ہمارے لئے طلب مغفرت کیجئے۔ یہ اپنی زبان سے وہ بات کہہ رہے ہیں جو ان کے دل میں نہیں ہے۔ کہہ دو: کون ایسا ہے جو خدا سے تمہیں بچا سکے اگر وہ تمہارے لئے نقصان کا ارادہ کرے ،یا کون ہے جو اس نفع کو روک سکے جسے پہنچانے کا وہ ارادہ کرے، اور خدا ان تمام اعمال سے جو تم انجام دیتے ہو آگاہ ہے۔! ۱۱ ",
        "بلکہ تم نے یہ گمان کر لیا تھا کہ پیغمبر اورمومنین ہر گز اپنے گھروالوں کی طرف لوٹ کر نہیں آئیں گے ،اور یہ غلط خیال تمہارے دلوں میں زینت پاگیا تھا، تم نے بدگمانی سے کام لیا اور آخر کا رتم ہلاک ہوئے۔ ۱۲ ",
        "اور وہ شخص جو خدا اور اس کے پیغمبر پر ایمان نہیں لایا (اس کی سر نو شت دوزخ ہے) کیونکہ ہم نے کافروں کے لئے بھٹرکتی ہوئی آگ تیار کر رکھی ہے۔ ۱۳ ",
        "آسمانوں اور زمین کی مالکیت اور حاکمیت خدا ہی کے لئے ہے۔ جسے وہ چاہتا ہے (اور شائستہ دیکھتا ہے)بخش دیتا ہے اور جسے چاہتا ہے عذاب کرتا ہے ،اور خدا غفور ورحیم ہے۔ ۱۴ ",
        "جب تم آئندہ چل کر مال غنیمت حاصل کر نے کے لئے روانہ ہو گے تو پیچھے رہ جانے والے کہیں گے ہمیں بھی اپنے ساتھ چلنے دیں (تاکہ اس جہاد میں شرکت کریں )۔وہ یہ چاہتے ہیں کہ اللہ کے کلام کو بدل دیں۔ کہہ دو: تمہیں ہر گز ہمارے ساتھ چلنے کی اجازت نہیں ہے۔خدا نے پہلے ہی سے یہ کہہ دیا ہے لیکن عنقریب وہ یہ کہیں گے تم ہمارے بارے میں حسد کر رہے ہو۔لیکن وہ اس بات کو سمجھتے ہی نہیں مگر تھوڑا۔ ۱۵",
        "اعراب میں سے پیچھے رہ جانے والوں کو کہدو تمہیں عنقریب ایک جنگجو قوم کی طرف جانے کی دعوت دی جائے گی تاکہ تم ان سے جنگ کر ویا وہ اسلام لے آئیں، اگر تم نے اطاعت کی تو خدا تمہیں اچھی جزا دے گا اور اگر تم نے اسی طرح سے رو گردانی کی جیسے کہ پہلے بھی روگردانی کر چکے ہو تو وہ تمہیں دردناک عذاب دے گا۔ ۱۶ ",
        "’’نابینا‘‘، ’’لنگڑے ‘‘ا ور’’ بیمار‘‘پر( اگر وہ میدان جہاد میں شرکت نہ کریں کوئی گناہ نہیں ہے۔ اور جو شخص خدا اور اس کے رسول کی اطاعت کر ے گا خدا اسے بہشت کے باغات میں داخل فرمائیگا جن کے( درختوں کے) نیچے نہریں جاری ہیں۔لیکن جو شخص روگردانی کرے گا تواللہ اسے دردناک عذاب میں گرفتار کرے گا۔ ۱۷ ",
        "خدا ان مومنین سے جنہوں نے درخت کے نیچے تیر ی بیعت کی ‘راضی اور خوش ہو ا۔ خدا اس کو جو( صداقت و ایمان سے) ان کے دلوں میں چھپا ہو اتھا جانتا تھا۔ لہٰذا اس نے ان کے دل پر سکون و اطمینان نازل کیا اور اجر و پاداش کے عنوان سے ایک نزدیکی فتح انہیں نصیب فرمائی ۱۸ ",
        "اور بہت سے غنائم جنہیں وہی حا صل کریں گے۔ اور خدا عزیز وحکیم ہے ۱۹ ",
        "خد انے بہت سے غنائم کا تمہیں وعدہ فرمایا ہے جو تم حاصل کر وگے لیکن ان میں سے یہ ایک تمہارے لئے جلدی فراہم کر دی ہے اور لوگوں (دشمنوں )کے دست ظلم کو تم سے روک دیا تاکہ یہ مومنین کے لئے ایک نشانی ہو اور تمہیں سیدھے راستے کی طرف ہدایت کرے۔ ۲۰ ",
        "علاوہ ازیں دوسرے غنائم و فتوحات‘ جن پر تمہیں قدرت نہیں ہے لیکن خدا کی قدرت ان پر احاطہ رکھتی ہے، اور خدا ہر چیز پر قدرت رکھتا ہے۔ ۲۱ ",
        "اگر کفار (سر زمین حدیبیہ میں )تم سے جنگ کرتے تو بہت جلد بھاگ کھڑے ہوتے اور پھر کوئی اپناولی اور یارو یاور نہ پاتے۔ ۲۲ ",
        "یہ سنت الٰہی ہے جو پہلے بھی تھی اور تو کبھی بھی سنت الٰہی میں تغیر وتبدیلی نہ پائے گا۔ ۲۳",
        "اوراللہ وہی تو ہے جس نے ان کاہاتھ تم سے اور تمہارا ہاتھ ان سے مکہ میں روک دیئے بعد اس کے کہ تمہیں ان پر فتح یاب کر دیا تھا، جو کچھ تم کرتے ہو خدا اسے دیکھ لیا ہے۔ ۲۴ ",
        "وہ ایسے لوگ ہیں جو کافرہوگئے ہیں ‘(انہوں نے )تمہیں مسجد الحرام( کی زیارت )سے روکا ہے، تمہاری قربانیوں کے قربان گاہ کی جگہ تک پہنچنے سے مانع ہوئے، اور اگر یہ بات نہ ہوتی کہ صاحب ایمان مرد اور عورتیں تمہاری بے خبری میں تمہارے پاؤں تلے روندے جائیں گے اور اس طرح سے ایک عار اور عیب لاشعوری طور پر تمہیں لگ جائے گا( تو خدا ہر گز اس جنگ سے مانع نہ ہوتا)۔مقصد یہ تھا کہ خدا جسے چاہے اپنی رحمت میں داخل کر ے ۔اور اگر مومنین اور کفار( مکہ میں ) ایک دوسرے سے جدا ہو جاتے تو ہم کا فروں پر دردناک عذاب کرتے۔ ۲۵ ",
        "اس وقت کو یاد کر و جب کا فر اپنے دلوں میں جاہلیت کا غصہ اور نخوت رکھتے تھے (اس کے مقابل ) خدا نے اپنے رسول اورمومنین پرسکون اورواطمینان نازل فرمایا اوران کے لئے تقویٰ کو لازم قرار دیاکیونکہ وہ ہر شخص سے زیادہ شائستہ، لائق اور اس کے حق دار اور اہل تھے ۔اور خدا ہر چیز کو جانتا ہے۔ ۲۶ ",
        "خد انے جو کچھ اپنے رسول کو خواب کے عالم میں دکھایا وہ سچ تھا ۔انشاء اللہ تم سب کے سب قطعی طور پر انتہائی امن وا مان کے ساتھ، اس حالت میں کہ تم اپنے سروں کو منڈوائے ہوئے گے، یا اپنے ناخنوں کو کٹوائے ہوئے ہوگے، مسجد الحرام میں داخل ہوگے اور کسی شخص سے تمہیں کوئی خوف و وحشت نہ ہوگی لیکن خدا کچھ ایسی چیزوں کو جانتا ہے جنہیں تم نہیں جانتے ۔اس سے پہلے اس نے( تمہارے لئے) ایک قریب کی فتح قراردی۔ ۲۷ ",
        "وہ وہی ہے جس نے اپنے رسول کو ہدایت اور دین حق کے ساتھ بھیجا تاکہ اسے تمام دنیوں پر غلبہ اور کامیابی فرمائے اور اس بات کے لئے خدا کی گواہی کا فی ہے۔ ۲۸",
        "محمد خدا کے رسول ہیں، جو لوگ ان کے ساتھ ہیں وہ کفار کے مقابلہ میں سخت ، آپس میں مہربان ہیں تو انہیں ہمیشہ رکوع اور سجدے میں دیکھتا ہے ۔وہ ہمیشہ خدا کے فضل اور اس کی رضا کو طلب کرتے ہیں۔ان کی نشانی ان کی پیشانیوں پرسجدہ کے اثر سے نمایاں ہے۔ یہ تعریف و توصیف تو ان کی تورات میں ہے اور انجیل میں ان کی توصیف یہ ہے کہ وہ ایسی زراعت کے مانند ہیں جس نے اپنی کونپلیں نکالی ہیں ‘ پھر وہ قوت حاصل کرکے مضبوط اور محکم ہو گئیں، اپنے پاؤں پر کھڑی ہو گئیں اور اس قدر نشوونما کی کہ زراعت کرنے والوں کو حیران کر دیا۔ یہ اس بنا پر ہے کہ کافروں کو غصہ دلائے۔ خدا نے ان میں سے ایسے لوگوں سے، جو ایمان اور عمل صالح بجا لائے، بخشش اور اجر عظیم کاوعدہ کیا ہے۔ ۲۹"
    ],
    [
        "اے ایمان لانے والو! خدا اور اس کے رسول سے کسی چیز میں آگے نہ بڑھا کرواور اللہ کا تقویٰ اختیار کرو۔ بیشک خدا سننے والا، اور جاننے والا ہے۔ ۱ ",
        "اے ایمان لانے والو! تم اپنی آوازوں کو پیغمبر کی آواز سے بلند نہ کیا کرواس اس کے سامنے اونچے اونچے نہ بولا کرو جس طرح تم آپس میں ایک دوسرے سے (زور زور سے) باتیں کرتے ہو کہیں ایسا نہ ہو کہ تمہارے سب اعمال ضائع ہو جائیں اور تمہیں خبر تک نہ ہو۔ ۲ ",
        "وہ لوگ جو اللہ کے رسول کے سامنے اپنی آوازیں نیچی رکھتے ہیں، ایسے لوگ ہیں جن کے دلوں کو خدا نے تقویٰ کے لئے خالص فرمادیاہے، ان کے لئے بخشش اور اجر عظیم ہے ۳ ",
        "لیکن وہ لوگ جو تمہیں حجروں کے پیچھے سے بلند آواز کے ساتھ پکارتے ہیں ان میں سے اکثر سمجھتے نہیں۔ ۴",
        "اگر وہ لوگ اتنا صبر کرتے کہ تم خود نکل کر ان کے پاس آجاتے تو ان کے لئے بہتر تھا۔اور خداتو غفور و رحیم ہے۔ ۵ ",
        "اے وہ لوگو جو ایمان لائے ہو !اگرکوئی فاسق تمہارے پاس کوئی خبر لے کر آئے تو اس کے بارے میں تحقیق کر لیا کرو، کہیں ایسا نہ ہو کہ تم نادانی کی وجہ سے کسی گروہ کو نقصان پہنچا دو اور پھر تم اپنے کئے پر پشیمان ہو۔ ۶ ",
        "اور تم یہ جان لو کہ خدا کا رسول تمہارے درمیان ہے۔ اگر وہ بہت سے امور میں تمہاری اطاعت کرے تو تم مشقت میں پڑ جاؤ گے لیکن خدا نے تمہارے لئے ایمان کو محبوب قرار دیا ہے اور اسے تمہارے دلوں میں زینت بخشی ہے اور( اس کے برعکس) کفر و فسق و گناہ کو تمہارے لئے قابل نفرت قرار دیدیا ہے ۔(جن لوگوں میں یہ بات صفات ہوں ) وہی تو ہدایت یافتہ ہیں۔ ۷ ",
        "خدا نے اپنی طرف سے تمہیں فضل و نعمت عطافرمائی ہے، اور خدا علیم و حکیم ہے۔ ۸ ",
        "اورجس وقت مؤمنین کے دو گروہ آپس میں نزاع اور جنگ کریں تو ان کے درمیان صلح کرادیا کرو۔اور اگر ان میں سے ایک دوسرے پر تجاوز کرے تو جس نے تجاوز کیا ہے تم بھی اس کے ساتھ جنگ کرو، یہاں تک کہ وہ خدا کے حکم کی طرف پلٹ آئے۔پھر جب وہ لوٹ آئے تو ان دونوں کے درمیان عدالت کے مطابق صلح کرادواور انصاف سے کام لو کیونکہ خدا نصاف کرنے والوں کو دوست رکھتا ہے۔ ۹ ",
        "مؤمنین ایک دوسرے کے بھائی ہیں۔ لہٰذا دو بھائیوں کے درمیان صلح کرادو اور خدا کا تقویٰ اختیار کرو تاکہ اس کی رحمت میں شامل ہو جاؤ۔ ۱۰ ",
        "اے ایمان لانے والو! تمہارے مردوں میں سے ایک گروہ وہ دوسرے گروہ کا ٹھٹھا اور مذاق نہ اڑائے کہ شاید وہ ان سے بہتر ہوں، نہ ہی عورتیں دوسری عورتوں کا مذاق اڑائیں، شاید وہ ان سے بہتر ہوں، اور ایک دوسرے کو طعن و تشنیع نہ کرو، اور برے اور ناپسند القاب کے ساتھ ایک دوسرے کو یاد نہ کرو ۔نیز یہ بات تو بہت ہی بری ہے کہ کسی شخص پر ایمان کے بعد کفر کا نام (الزام )رکھو۔ اور جو توبہ نہ کریں تو ظالم ہیں۔ ۱۱",
        "اے ایمان لانے والوں ! بہت سے گمانوں سے پر ہیز کرو، کیونکہ بعض گمان گناہ ہیں ‘ ہر گز (دوسروں کے کاموں میں ) تجسس نہ کرو۔ تم میں سے کوئی دوسرے کی(ہرگز) غیبت نہ کرے۔ کیا تم میں کوئی اس بات کو پسند کرے گا کہ وہ اپنے مردہ بھائی کا گوشت کھائے؟( یقینا) تم سب اس چیز سے کراہت رکھتے ہو۔پس خدا کا تقویٰ اختیار کرو کیونکہ خدا تو بہ قبول کرنے والا مہربان ہے۔ ۱۲ ",
        "اے لو گو! ہم نے تمہیں ایک مرد اور ایک عورت سے پیدا کیا ،پھر تمہارے قبیلے اور کنبے بنادیئے تاکہ تم ایک دوسرے کو پہچان سکولیکن تم میں سے زیادہ مکرم و گرامی خدا کے نزدیک وہ ہے جو زیادہ متقی ہے۔یقیناً خدا علیم و خیبر ہے۔ ۱۳ ",
        "بادیہ نشین عربوں نے کہا ہم ایمان لائے ہیں۔کہہ دے تم ایمان نہیں لائے بلکہ یہ کہو کہ ہم اسلام لے آئے اور ابھی تک ایمان تو تمہارے دلوں میں داخل ہی نہیں ہوا ۔اگر تم خدا اور اس کے رسول کی اطاعت کر و گے تو وہ تمہارے اعمال کی پوری پوری جزا دے گا ۔بیشک خدا غفور ورحیم ہے۔ ۱۴ ",
        "واقعی مومن توصرف وہی لوگ ہیں جو خدا اور اس کے رسول پر ایمان لائے ہیں، پھر انہوں نے کبھی شک نہیں کیا اور اپنی جانوں اور مالوں کے ساتھ انہوں نے راہ خدا میں جہاد کیا ہے ۔وہی سچے ہیں۔ ۱۵ ",
        "کہہ دو! کیا تم خدا کو اپنے ایمان سے باخبر کررہے ہو حالانکہ وہ ان تمام چیزوں کو جو آسمانوں اور زمین میں ہیں جانتا ہے؟ اور خدا ہر چیز سے آگاہ ہے۔ ۱۶ ",
        "وہ تم پر یہ احسان جتارہے ہیں کہ وہ اسلام لے آئے ہیں۔ کہہ دیجئے کہ تم اپنے اسلام کا مجھ پر احسان نہ جتلاؤ بلکہ یہ تو خدا نے تم پر احسان کیا ہے کہ تمہیں ایمان کی طرف ہدایت فرمائی ہے ،اگر تم (ایمان کے دعوے میں ) سچے ہو۔ ۱۷ ",
        "خدا آسمانوں اور زمین کے غیب کو جانتا ہے اور جو کچھ تم انجام دیتے ہو اس کو بھی دیکھ رہا ہے۔ ۱۸"
    ],
    [
        "ق، قرآن مجید کی قسم! ۱",
        "کفارومشرکین نے(اس بات پر) تعجب کیا کہ انہی کے درمیان سے ایک ڈرانے والا پیغمبر آیا ہے اور کافروں نے یہ کہا، یہ تو ایک عجب چیز ہے۔ ۲",
        "کیا جب ہم مرجائیں گے اور خاک ہو جائیں گے تو دوبارہ زندہ کئے جائیں گے ؟یہ باز گشت تو بہت ہی بعید ہے۔ ۳",
        "لیکن ہم جانتے ہیں جو کچھ زمین ان کے بدن سے کم کر تی اور ہمارے پاس وہ کتاب ہے جس میں ہر چیز محفوظ ہے۔ ۴",
        "جب حق ان کے پاس آیا تو انہوں نے اس کی تکذیب کی۔لہٰذا وہ اپنے پراگندہ کام میں حیران و متحیر ہیں۔ ۵",
        "کیا انہوں نے آسمان کی طرف، جوان کے سر کے اوپر ہے، نگاہ نہیں کی کہ ہم نے اس کو کس طرح سے بنایا ہے، کس طرح سے ستاروں کے ذریعہ اسے سجایا ہے اور اس میں کسی قسم کا شگاف اور غیر موزونی نہیں ہے؟ ۶",
        "اور ہم نے ہی زمین کو پھیلایا ہے ،اور اس میں بڑے بڑے پہاڑ قائم کئے ہیں اور ہر قسم کالہلہاتا ہو اسبزہ اس میں اگادیا ہے۔ ۷",
        "تاکہ ہر تو بہ کرنے والے بندے کے لئے بصیرت اور بیدادری کا وسیلہ اور ذریعہ ہو۔ ۸",
        "اور ہم نے آسمان سے برکت والا پانی نازل کیا،پھراس سے باغات اور ان اجناس کو اگایا جنہیں کاٹ کر تیار کیا جاتا ہے، ۹",
        "نیزبلند قامت کھجوروں کے درخت جن کے پھل ایک دوسرے پر تہ بہ تہ لگے ہوئے ہوتے ہیں۔ ۱۰",
        "یہ سب کچھ بندوں کو روزی دینے کے لئے ہے اور ہم نے بارش کے ذریعہ مردہ زمین کو زندہ کیا ہے ۔ہاں مردوں کو زندہ کرنا بھی اسی طرح ہے۔ ۱۱",
        "ان سے پہلے قوم نوح ، اصحاب الرس اوروہ قوم ثمود نے بھی( اپنے پیغمبروں کی) تکذیب کی تھی۔ ۱۲",
        "اسی طرح قوم عاد، فرعون،قوم لوط، ۱۳",
        "اصحاب الایکہ (قوم شعیب) اور قوم تبع ، ان میں سے ہر ایک نے خدا کے بھیجے ہوئے پیغبروں کی تکذیب کی ۔پس عذاب کا وعدہ ان کے بارے میں پورا ہو کر رہا۔ ۱۴",
        "کیا ہم پہلی خلقت سے عاجز آگئے ہیں ؟ لیکن وہ پھر بھی نئی خلقت میں شک و تردید رکھتے ہیں۔ ۱۵",
        "ہم نے انسان کو پیدا کیا ، ہم اس کے نفس کے وسوسوں کو جانتے ہیں اور ہم اس کی شہ رگ سے بھی زیادہ اس کے قریب ہیں۔ ۱۶ ",
        "اس وقت کو یاد کر و جب انسان کے ساتھ رہنے والے دونوں فرشتے دائیں اوربائیں طرف سے اس کے اعمال کو لکھتے جاتے ہیں۔ ۱۷ ",
        "انسان کوئی بات زبان سے نہیں نکالتا مگر اس کے پاس ہی ایک نگران فرشتہ اپنے کام کو انجام دینے کے لئے آمادہ ہوتا ہے۔ ۱۸ ",
        "پھر انجام کار سکرات موت حق کے ساتھ پہنچ جائے گی۔ (اور انسان سے کہا جائے گا) یہ وہی چیز ہے جس سے تو بھاگا کرتا تھا۔ ۱۹ ",
        "اور صور پھونکا جائے گا۔ وہی دن تو وحشت ناک وعدہ کے پورا ہونے کا دن ہے۔ ۲۰ ",
        "پھر ہر انسان محشر میں واردہوگا جب کہ ایک ہانکنے والا اور ایک گواہ اس کے ساتھ ساتھ ہو گا۔ ۲۱ ",
        "(اس کو خطاب ہو گا) تو اس منظر (اور عظیم عدالت سے) غافل تھا،پس ہم نے تیری آنکھ سے پردہ ہٹادیا ہے اور آج تیری نظر بہت تیز ہو گئی ہے۔ ۲۲ ",
        "اس کا ہم نشین فرشتہ کہتا ہے :یہ اس کا نامہ اعمال ہے جو میرے پاس حاضر اور تیا رہے۔ ۲۳ ",
        "(خدا حکم دے گا) جہنم میں ڈال دو ہر کافر، متکبر اور ہٹ دھرم کو۔ ۲۴ ",
        "وہ شخص جو شدت کے ساتھ خیر سے مانع ہے ،متجاوز ہے اور شک میں پڑا ہو اہے ۔ ۲۵ ",
        "وہ شخص جس نے خدا کے ساتھ دوسرا معبود قراددے دیا ہے ،(ہاں ) اسے شدید عذاب میں ڈال دو۔ ۲۶ ",
        "شیاطین میں سے اس کا ہمنیشن کہے گا :پرودگار! میں نے اسے سرکشی کے لئے نہیں ابھارا تھا لیکن وہ خود ہی پرلے درجہ کی گمراہی میں تھا۔ ۲۷ ",
        "خدافرمائے گا: میرے پاس جدال و مخاصمت نہ کرو۔میں نے تو پہلے ہی تم پرا تمام حجت کر دیا ہے۔ ۲۸ ",
        "میرا کلام تغیر ناپذیر ہے اور میں کبھی بھی اپنے بندوں پر ظلم نہیں کروں گا۔ ۲۹ ",
        "اس دن کو یاد کر وجب ہم جہنم سے کہیں گے :کیا تو پر ہو گئی ؟ وہ کہے گی کیا کچھ اور بھی ہے؟ ۳۰ ",
        "(اس دن) بہشت پر ہیز گاروں کے نزدیک ہو جائے گی اور ان میں کوئی فاصلہ نہیں ہو گا۔ ۳۱ ",
        "یہ وہ جنت ہے جس کا تم سے وعدہ کیاگیا ہے اور یہ ہر لوٹنے والے اور حفاظت کرنے والے کے لئے ہے، ۳۲ ",
        "وہ شخص جو خدائے رحمن سے پوشیدہ طور سے ڈرے اور توبہ و انابت سے پر دل کے ساتھ اس کے حضور حاضر ہو۔ ۳۳ ",
        "(ان سے کہیں گے) سلامتی کے ساتھ جنت میں داخل ہو جاؤ آج کا دن ہمیشگی کا دن ہے۔ ۳۴ ",
        "جو کچھ وہ چاہیں گے وہاں ان کے لئے موجود ہوگا۔ اور ہمارے پاس اورمزید نعمتیں بھی ہیں۔ ۳۵",
        "اور ان سے پہلے ہم نے کتنی ہی قوموں کو ہلاک کردیا ہے جو ان سے کہیں زیادہ طاقتور تھیں تو انہوں نے تمام شہروں کو چھان مارا تھا لیکن موت سے چھٹکارا کہاں ہے ۳۶ ",
        "اس واقعہ میں نصیحت کا سامان موجود ہے اس انسان کے لئے جس کے پاس دل ہو یا جو حضور قلب کے ساتھ بات سنتا ہو ۳۷ ",
        "اور ہم نے آسمان و زمین اور ان کے درمیان کی مخلوقات کو چھ دن میں پیدا کیا ہے اور ہمیں اس سلسلہ میں کوئی تھکن چھو بھی نہیں سکی ہے ۳۸ ",
        "لہٰذا آپ ان کی باتوں پر صبر کریں اور طلوع آفتاب سے پہلے اور غروب آفتاب سے پہلے اپنے رب کی تسبیح کیا کریں ۳۹ ",
        "اور رات کے ایک حصہ میں بھی اس کی تسبیح کریں اور سجدوں کے بعد بھی اس کی تسبیح کیا کریں ۴۰ ",
        "اور اس دن کو غور سے سنو جس دن قدرت کا منادی اسرافیل قریب ہی کی جگہ سے آواز دے گا ۴۱ ",
        "جس دن صدائے آسمان کو سب بخوبی سن لیں گے اور وہی دن قبروں سے نکلنے کا دن ہے ۴۲ ",
        "بیشک ہم ہی موت و حیات دینے والے ہیں اور ہماری ہی طرف سب کی بازگشت ہے ۴۳ ",
        "اسی دن زمین ان لوگوں کی طرف سے شق ہوجائے گی اور یہ تیزی سے نکل کھڑے ہوں گے کہ یہ حشر ہمارے لئے بہت آسان ہے ۴۴ ",
        "ہمیں خوب معلوم ہے کہ یہ لوگ کیا کررہے ہیں اور آپ ان پر جبر کرنے والے نہیں ہیں آپ قرآن کے ذریعہ ان لوگوں کو نصیحت کرتے رہیں جو عذاب سے ڈرنے والے ہیں ۴۵"
    ],
    [
        "ان ہواؤں کی قسم جو بادلوں کو منتشر کرنے والی ہیں ۱ ",
        "بھر بادل کا بوجھ اٹھانے والی ہیں ۲ ",
        "پھر دھیرے دھیرے چلنے والی ہیں ۳ ",
        "پھر ایک امر کی تقسیم کرنے والی ہیں ۴ ",
        "تم سے جس بات کا وعدہ کیا گیا ہے وہ سچی ہے ۵ ",
        "اور جزا و سزا بہرحال واقع ہونے والی ہے ۶",
        "قسم ہے آسمان کی جو خوبصورت شکنوں والا ہے۔ ۷ ",
        "یقیناً تم مختلف اور طرح طرح کی باتوں میں لگے ہوئے ہو۔ ۸ ",
        "وہی لوگ اس (روزجزا)پر ایمان لانے سے منحرف ہوتے ہیں۔ جو حق کو قبول کرنے سے رو گردانی کرتے ہیں۔ ۹ ",
        "قتل ہوجائیں جھوٹے ، ۱۰ ",
        "وہی جو جہالت اور غفلت میں ڈوبے ہوئے ہیں۔ ۱۱ ",
        "وہ ہمیشہ سوال کرتے ہیں کہ جزا کا دن کب ہوگا؟ ۱۲ ",
        "وہ وہی دن ہے جس میں انہیں آگ میں جلائیں گے۔ ۱۳ ",
        "کہ اپنا عذاب چکھو، یہ وہی چیز ہے جس کے لئے تم جلدی ہی کیا کرتے تھے۔ ۱۴ ",
        "پرہیزگار جنت کے باغوں اور چشموں کے درمیان ہوں گے۔ ۱۵ ",
        "اور جو کچھ ان کے پروردگار نے انہیں مرحمت فرمایاہے اسے حاصل کریں گے کیونکہ وہ اس سے پہلے (دار دنیا میں ) نیکوکاروں میں سے تھے۔ ۱۶ ",
        "وہ رات کے کچھ ہی حصہ میں سوتے تھے۔ ۱۷ ",
        "سحر کے وقتوں میں استغفار کیا کرتے تھے۔ ۱۸ ",
        "ان کے مالوں میں سائل و محروم کے لئے ایک حق تھا۔ ۱۹ ",
        "اور زمین میں طالبان حق کیلئے نشانیاں ہیں۔ ۲۰ ",
        "اور خود تمہارے وجود کے اندر (بھی نشانیاں ہیں )۔ کیا تم دیکھتے نہیں ؟ ۲۱ ",
        "تمہاری روزی آسمان میں ہے اور وہ جس کا تمہیں وعدہ دیا جاتا ہے۔ ۲۲ ",
        "قسم ہے آسمان وزمین کے پرروردگار کی کہ یہ مطلب حق ہے، جیسا کہ تم گفتگوکرتے ہو۔ ۲۳ ",
        "کیا تمہارے پاس ابراہیم کے محترم مہمانوں کی خبر آئی ہے۔ ۲۴ ",
        "کہ جس و قت وہ ان کے پاس پہنچے تو کہا۔ تجھ پر سلام۔ اس نے کہا:تم پر بھی سلام،(میں نے) تمہیں پہچانا نہیں۔ ۲۵ ",
        "اس کے بعد چپکے سے اپنے گھر والوں کی طرف گیااور ایک موٹا تازہ بھناہوا بچھڑا ان کے لئے لایا۔ ۲۶ ",
        "اور اس کو ان کے پاس رکھ کے کہا: کیا تم کھانا نہیں کھاتے؟ ۲۷ ",
        "پس اس کام میں وحشت محسوس کی۔انہوں نے کہا:ڈرو نہیں (ہم تو تیرے پروردگار کے رسول ہیں )اوراسے ایک عالم و دانا بیٹے کے تولد کی بشارت دی۔ ۲۸ ",
        "اسی اثناء میں اس کی بیوی آگے بڑھی‘ در حالیکہ(خوشی اورتعجب سے)چلا رہی تھی، اور اپنے منہ پر ہاتھ مارا اور کہا (کیا میرے بیٹاہوگا حالانکہ میں ایک) بانجھ بڑھیا ہوں ؟ ۲۹ ",
        "انہوں نے کہا:تیرے پروردگار نے اسی طرح کہا ہے اور وہ حکیم و دانا ہے۔ ۳۰",
        "(ابراہیم نے) کہا:( اے خدا کے) فرشتو ! پھر تم کس لئے بھیجے گے ہو؟ ۳۱ ",
        "انہوں نے کہا : ہم ایک مجرم قوم کی طرف بھیجے گئے ہیں۔ ۳۲ ",
        "تاکہ ان پر مٹی کے پتھروں کی بارش کریں، ۳۳ ",
        "ایسے پتھر جن پر تیرے پرورگار کی طرف سے اسراف کرنے والوں کے لئے نشان لگے ہوئے ہیں۔ ۳۴ ",
        "ہم نے ان تمام مومنین کو جو (قوم لوط) کے ان شہروں میں زندگی بسر کرتے تھے باہر نکال لیا۔ ۳۵ ",
        "ہم نے ان میں (صرف ایک گھرانے کے سوا کوئی باایمان گھر انا پا یا ہی نہیں۔ ۳۶ ",
        "اورہم نے ان ( شہروں میں ) ایسے لوگوں کے لئے، جو دردناک عذاب سے ڈرتے ہیں، ایک واضح نشانی چھوڑی ہے۔ ۳۷ ",
        "موسیٰ (کی زندگی)میں بھی ایک نشانی اور درس عبرت تھا جب ہم نے اسے واضح و آشکا ردلیل کے ساتھ فرعون کی طرف بھیجاتھا۔ ۳۸ ",
        "لیکن فرعون نے مکمل طورپر اس سے منہ پھیر لیا اور کہا :یہ آدمی یا تو دیوانہ ہے یا جا دو گر۔ ۳۹ ",
        "پس ہم نے اسے بھی اور اس کے لشکر وں کو بھی اپنی گرفت میں لے لیا اور انہیں دریا میں پھینک دیادرانحالیکہ وہ قابل ملامت تھا۔ ۴۰ ",
        "اوراسی طرح عاد کی سر گزشت میں بھی ایک نشانی ہے جب کہ ہم نے ایک تند وتیز آندھی بارش کے بغیر ان کے اوپر بھیجی۔ ۴۱ ",
        "وہ جس چیز کے اوپر سے گذرتی تھی اسے چھوڑتی ہی نہیں تھی، یہاں تک کہ اسے بوسیدہ ہڈیوں کی طرح کر دیتی تھی۔ ۴۲ ",
        "قوم ثمود کی سرگزشت میں بھی ایک عبرت ہے جب کہ ان سے یہ کہا گیا تھوڑی سی دیر کے لئے تم بھی فائدہ اٹھالو۔ ۴۳ ",
        "انہوں نے اپنے پروردگار کے حکم سے سرتابی کی تو انہیں صاعقہ نے پکڑ لیا(حالانکہ وہ حیرانگی کے ساتھ) دیکھ رہے تھے۔ ۴۴ ",
        "وہ اس زمین پر گرے کہ ان میں اٹھنے کی طاقت ہی نہ رہی اور نہ ہی کسی سے مدد مطلب کر سکے۔ ۴۵ ",
        "اسی طرح ہم نے ان سے پہلے قوم نوح کو ہلاک کیا تھا۔ کیونکہ وہ فاسق قوم تھی۔ ۴۶ ",
        "ہم نے آسمان کو (اپنی) قدرت سے بنایا ہے اور ہمیشہ اس کو وسعت دیتے رہتے ہیں۔ ۴۷ ",
        "اور ہم ہی نے زمیں کو پھیلا یا ہے اور ہم کیا ہی اچھے پھیلانے والے ہیں۔ ۴۸ ",
        "اور ہم نے ہر ہر چیز کے جوڑے جوڑے خلق کئے ہیں تاکہ تم غور کرو اورسمجھو۔ ۴۹ ",
        "پس تم خدا ہی کی طرف لپکو کیونکہ میں اس کی طرف سے تمہارے لئے ایک واضح ڈرانے والا ہوں۔ ۵۰ ",
        "اور خدا کے ساتھ دوسرا معبود قرار نہ دو ۔بے شک میں اس کی طرف سے ایک آشکارڈرانے والا ہوں۔ ۵۱",
        "اسی طرح کوئی پیغمبر ان سے پہلے کسی قوم کی طرف نہیں بھیجا مگر یہ کہ انہوں نے کہا اور جادو گر ہے یا دیوانہ ہے۔ ۵۲ ",
        "کیا وہ ایک دوسرے کو اس بات کی وصیت کرتے تھے (کہ عموماً اس قسم کی تہمتیں لگائیں ) نہیں ! بلکہ وہ ایک سرکش اور طوفان اٹھانے والی قوم تھی۔ ۵۳ ",
        "اب جب کہ ایسا ہے تو ان سے منہ پھیر لے اور تو ہر گز لائق ملامت نہیں ہے۔ ۵۴ ",
        "اور ہمیشہ نصیحت کرتا رہ کیونکہ نصیحت مؤمنیں کے لئے فائدہ مند ہے۔ ۵۵ ",
        "میں نے جنوں اور انسانوں کو پیدا نہیں کیا مگر اسی لئے کہ وہ میری عبادت کریں۔ ۵۶ ",
        "میں ہرگزان سے یہ نہیں چاہتا کہ وہ مجھے روزی دیں اور نہ یہ چاہتا ہوں کہ وہ مجھے کھانا کھلائیں۔ ۵۷ ",
        "خدا ہی روزی دینے والا اور صاحب قوت و قدرت ہے۔ ۵۸ ",
        "ان لوگوں کے لئے جنہوں نے ظلم کیا ہے ایسے ہی ایک عظیم عذاب کا حصہ ہے جیسا کہ ان کے ساتھیوں کے حصہ میں آیا تھا۔ پس اس بنا پر جلدی نہ کریں۔ ۵۹ ",
        "وائے ہے ان لوگوں کے لئے جو کافر ہوگئے اس دن سے جس کا انہیں وعدہ دیا گیا ہے۔ ۶۰"
    ],
    [
        "قسم ہے (کوہ) طور کی۔ ۱ ",
        "اور اس کتاب کی جو لکھی گئی ہے۔ ۲ ",
        "وسیع اورکشادہ صفحہ پر۔ ۳ ",
        "اور بیت المعمور کی قسم۔ ۴ ",
        "اور بلند کی ہوئی چھت کی۔ ۵ ",
        "اور طوفانی سمندر کی۔ ۶ ",
        "کہ تیرے پروردگار کا عذاب واقع ہوکر رہے گا۔ ۷ ",
        "اور کوئی چیز اس سے مانع نہیں ہوگی۔ ۸ ",
        "(یہ عذاب الٰہی) اس دن آئے گا جب آسمان شدت کے ساتھ ہل رہا ہوگا۔ ۹ ",
        "اور پہاڑ اپنی جگہ سے اکھڑ کر حرکت کررہے ہوں گے ۱۰ ",
        "پس وائے ہے اس دن تکذیب کرنے والوں کے لیے ۱۱ ",
        "وہی لوگ جو باطل باتوں میں لہو ولعب میں مشغول ہوں گے۔ ۱۲ ",
        "وہ دن جب انہیں زبردستی جہنم کی آگ کی طرف دھکیلا جائے گا۔ ۱۳ ",
        "(اور ان سے کہا جائے گا) یہی ہے وہ آگ جس کا تم انکار کرتے تھے ۱۴",
        "کیا یہ جادو ہے؟ یا تم دیکھتے ہی نہیں ہو؟ ۱۵ ",
        "اس میں داخل ہوجاؤ،اور جلتے رہو، چاہے صبر کرو یا نہ کرو تمہارے لئے کوئی فرق نہیں ہے کیونکہ تمہیں صرف تمہارے اعمال کی ہی جزا ملے گی۔ ۱۶ ",
        "لیکن پرہیز گار جنت کے باغوں اور فراواں نعمتوں میں ہوں گے۔ ۱۷ ",
        "اور جو کچھ ان کے پروردگار نے انہیں دیا ہے اس پر شادومسرور ہوں گے اور ان کا پروردگار انہیں دوزخ کے عذاب سے بچالے گا۔ ۱۸ ",
        "(انہیں کہا جائے گا) کھاؤ اور پیو اور خوش رہو یہ سب کچھ ان اعمال کی وجہ سے ہے جنہیں تم انجام دیا کرتے تھے۔ ۱۹ ",
        "ان کی حالت یہ ہوگی کہ وہ قطاروں میں بچھائے گئے تختوں کے اوھر پہلو بہ پہلو تکیہ لگائے ہوئے ہوں گے اور ہم ان کی حورالعین کے ساتھ تزویج کریں گے۔ ۲۰ ",
        "اور جو لو گ ایما ن لائے اور ان کی اولاد نے ان کی پیروی میں ایمان قبول کیا تو ہم ان کی اولاد کو بھی جنت میں ان کے ساتھ ملحق کردیں گے اور ان کے عمل میں سے کسی چیز کی کمی نہیں کریں گے اور ہر شخص اپنے اعمال کے بدلے میں گروی ہے۔ ۲۱ ",
        "ہمیشہ انواع واقسام کے پھل اور گوشت جن کی وہ خواہش کریں گے ہم ان کے اختیار میں دے دیں گے۔ ۲۲ ",
        "وہ جنت میں شراب طہور سے پر جام، جن میں نہ بیہودگی ہے اور نہ گناہ، ایک دوسرے سے لیں گے۔ ۲۳ ",
        "اور ہمیشہ ان کے گرد اگرد نوجوان لڑکے ان کی خدمت کے لئے گردش کریں گے جو ایسے دکھائی دیتے ہیں جیسے صدف میں موتی ہوں۔ ۲۴ ",
        "اس وقت ایک دوسرے کی طرف رخ کرکے (ماضی کے بارے میں ) سوال کریں گے۔ ۲۵ ",
        "کہیں گے کہ ہم اپنے گھر والوں کے درمیان خو ف وہراس میں تھے۔ ۲۶ ",
        "لیکن اللہ نے ہم پر احسان کیا اور ہلاک کرنے والے عذاب سے ہمیں محفوظ رکھا۔ ۲۷ ",
        "ہم پہلے سے اللہ کو نیکو کار اور رحیم کے القاب سے پکارتے تھے اور پہچانتے تھے۔ ۲۸ ",
        "اب جبکہ ایسا ہے تو تم نصیحت کرتے رہو، کیونکہ تم اپنے پروردگار کے لطف سے کاہن ومجنون نہیں ہو ۲۹ ",
        "بلکہ وہ تو یہ کہتے ہیں کہ وہ ایک شاعر ہے جس کی موت کا ہم انتظار کررہے ہیں۔ ۳۰ ",
        "کہدو! کہ تم انتظار کرو میں بھی تمہارے ساتھ انتظار کررہاہوں (تم میری موت کا انتظار کرواور میں اپنی کامیابی اور تمہاری نابودی کا انتظارکرتا ہوں )۔ ۳۱",
        "کیا ان کی عقلیں یہ باتیں بتاتی ہیں یا یہ واقعا سرکش قوم ہیں ۳۲ ",
        "یا یہ کہتے ہیں کہ نبی نے قرآن گڑھ لیا ہے اور حقیقت یہ ہے کہ یہ ایمان لانے والے ا نہیں ہیں ۳۳ ",
        "اگر یہ اپنی بات میں سچے ہیں تو یہ بھی ایسا ہی کوئی کلام لے آئیں ۳۴ ",
        "کیا یہ بغیر کسی چیز کے ازخود پیدا ہوگئے ہیں یا یہ خود ہی پیدا کرنے والے ہیں ۳۵ ",
        "یا انہوں نے آسمان و زمین کو پیدا کردیا ہے - حقیقت یہ ہے کہ یہ یقین کرنے والے نہیں ہیں ۳۶ ",
        "یا ان کے پاس پروردگار کے خزانے ہیں یہی لوگ حاکم ہیں ۳۷ ",
        "یا ان کے پاس کوئی سیڑھی ہے جس کے ذریعہ آسمان کی باتیں سن لیا کرتے ہیں تو ان کا سننے والا کوئی واضح ثبوت لے آئے ۳۸ ",
        "یا خدا کے لئے لڑکیاں ہیں اور تمہارے لئے لڑکے ہیں ۳۹ ",
        "یا تم ان سے کوئی اجر رسالت مانگتے ہو کہ یہ اس کے بوجھ کے نیچے دبے جارہے ہیں ۴۰ ",
        "یا ان کے پاس غیب کا علم ہے کہ یہ اسے لکھ رہے ہیں ۴۱ ",
        "یا یہ کوئی مکاری کرنا چاہتے ہیں تو یاد رکھو کہ کفار خود اپنی چال میں پھنس جانے والے ہیں ۴۲ ",
        "یا ان کے لئے خدا کے علاوہ کوئی دوسرا خدا ہے جب کہ خدا ان کے شرک سے پاک و پاکیزہ ہے ۴۳ ",
        "اور یہ اگر آسمان کے ٹکڑوں کو گرتا ہوا بھی دیکھ لیں گے تو بھی کہیں گے یہ تو تہ بہ تہ بادل ہیں ۴۴ ",
        "تو انہیں ان کے حال پر چھوڑ دیجئے یہاں تک کہ وہ دن دیکھ لیں جس دن بیہوش ہوجائیں گے ۴۵ ",
        "جس دن ان کی کوئی چال کام نہ آئے گی اور نہ کوئی مدد کرنے والا ہوگا ۴۶ ",
        "اور جن لوگوں نے ظلم کیا ہے ان کے لئے اس کے علاوہ بھی عذاب ہے لیکن ان کی اکثریت اس سے بے خبر ہے ۴۷ ",
        "آپ اپنے پروردگار کے حکم کے لئے صبر کریں آپ ہماری نگاہ کے سامنے ہیں اور ہمیشہ قیام کرتے وقت اپنے پروردگار کی تسبیح کرتے رہیں ۴۸ ",
        "اور رات کے ایک حصّہ میں اور ستاروں کے غروب ہونے کے بعد بھی تسبیحِ پروردگار کرتے رہیں ۴۹"
    ],
    [
        "قسم ہے ستارے کی جس وقت وہ غروب کرے۔ ۱ ",
        "نہ تو تمہارا ساتھی(محمدﷺ)منحرف ہوا ہے اور نہ ہی اس نے مقصد کو گم کیا ہے۔ ۲ ",
        "اور وہ ہر گز بھی ہوائے نفس سے بات نہیں کرتا۔ ۳ ",
        "جو کچھ بھی وہ کہتا ہے وحی کے سوا کچھ نہیں ہے جو اس کی طرف وحی ہوئی ہے۔ ۴ ",
        "اسے اس ہستی نے تعلیم دی ہے جو عظیم قدرت رکھتی ہے۔ ۵ ",
        "وہی ذات جو حد سے زیادہ توانائی اور ہر چیز پر تسلط رکھتی ہے۔ ۶ ",
        "جبکہ وہ افق اعلیٰ میں تھا۔ ۷ ",
        "پھر وہ نزدیک ہوا پھر اور نزدیک ہوا۔ ۸ ",
        "یہاں تک کہ اس کا فاصلہ دوکمان یا اس سے بھی کچھ کم ہوگیا۔ ۹ ",
        "یہاں اللہ نے جس چیز کی وحی کرنی تھی اپنے بند ے کو وحی کی۔ ۱۰ ",
        "اس کے دل نے جو کچھ دیکھا اس میں ہر گز جھوٹ نہیں بولا۔ ۱۱ ",
        "کیا تم اس سے اس چیز کے بارے میں جو اس نے دیکھا ہے مجادلہ کرتے ہو۔ ۱۲ ",
        "اور دوبارہ (پیغمبر نے) اس کا مشاہدہ کیا۔ ۱۳ ",
        "(اور یہ مشاہدہ)سدرۃ المنتہیٰ کے نزدیک ہوا۔ ۱۴ ",
        "کہ جہاں جنت الماویٰ ہے۔ ۱۵ ",
        "اس وقت جب کہ ایک چیز (خیرہ کرنے والے نور) نے سدرۃ المنتہیٰ کو ڈھانپ رکھا تھا۔ ۱۶ ",
        "نہ تو اس کی آنکھ نے انحراف کیا اور نہ ہی سرکشی کی۔ ۱۷ ",
        "اس نے اپنے پروردگار کی چند عظیم آیات اور نشانیوں کا مشاہد ہ کیا۔ ۱۸ ",
        "مجھے بتاؤ کیا’’لات‘‘ اور ’’عزیٰ‘‘ بت…… ۱۹ ",
        "اور ’’منات‘‘جو ان میں سے تیسرا ہے (اللہ کی بیٹیاں ہیں )؟ ۲۰ ",
        "کیا تمہارا حصہ تو بیٹا ہے اور اس (اللہ) کا حصہ بیٹی؟ ۲۱ ",
        "اس صورت میں تو یہ تقسیم غیر عادلانہ ہے۔ ۲۲ ",
        "یہ تو فقط وہ نام ہیں جو تم نے اور تمہارے آباؤاجداد نے ان کے رکھے ہیں اور اللہ نے ہرگز کوئی دلیل اور حجت اس پر نازل نہیں کی ہے۔ وہ صرف بے بنیاد گمانوں اور ہوائے نفس کی پیروی کرتے ہیں حالانکہ ان کے پروردگار کی طرف سے ان کے لئے ہدایت آچکی ہے۔ ۲۳ ",
        "کیا جو کچھ انسان آرزو رکھتا ہے وہ اسے مل جاتا ہے؟ ۲۴ ",
        "حالانکہ آخرت بھی اور دنیا بھی اللہ ہی کے لئے ہے۔ ۲۵ ",
        "اور کتنے ہی زیادہ فرشتے آسمانوں میں ایسے ہیں جن کی شفاعت کوئی فائدہ نہیں دیتی مگر اس کے بعد کہ خدا……جن کے لئے چاہے اس سے راضی ہوکر (شفاعت کرنے کی)اجازت دے دے۔ ۲۶",
        "جو لوگ آخرت پر ایمان نہیں رکھتے، وہ فرشتوں کو(اللہ) کی بیٹی کا نام دیتے ہیں۔ ۲۷ ",
        "انہیں ہر گز اس بات کا یقین نہیں ہے وہ تو صرف بے بنیاد گمان کی پیروی کرتے ہیں حالانکہ گمان ہرگز بھی انسان کو حق سے بے نیاز نہیں کرتا۔ ۲۸ ",
        "(اب جبکہ ایسا ہے) تو تم بھی ان لوگوں سے منہ موڑ لو جو ہمارے ذکر سے منہ موڑتے ہیں اور مادی دنیا کے سوا کسی چیز کو طلب نہیں کرتے۔ ۲۹ ",
        "یہ ان کی آگاہی کی آخری حد ہے تیرا پروردگا ان لوگوں کو جو اس کی راہ سے گمراہ ہوگئے ہیں اچھی طرح پہچانتا ہے اور ہدایت یافتہ لوگوں کو سب سے بہتر طور پر جانتا ہے۔ ۳۰ ",
        "جو کچھ آسمانوں میں ہے وہ بھی اور جو کچھ زمین میں ہے وہ اللہ ہی کے لے ہے تاکہ بدکاروں کو ان کے برے اعمال کی بنا پر سزا دے اور نیکو کاروں کو ان کے اعمال کے عوض اجروپاداش عطا کرے۔ ۳۱ ",
        "وہی لوگ جو گناہان کبیرہ اور برے اعمال سے سوائے صغیرہ کے دوری اختیار کرتے ہیں تیرے پروردگار کی بخشش وسیع ہے وہ تمہاری نسبت سب سے زیادہ آگاہ ہے اس وقت سے جب اس نے تمہیں زمین سے پیدا کیا اور جس وقت کہ تم جنین کی صورت میں اپنی ماؤں کے شکم میں تھے پس تم خود ستائی نہ کرو کیونکہ وہ پرہیزگاروں کو بہتر طور سے جانتا ہے۔ ۳۲ ",
        "کیا تو نے اس شخص کو دیکھا ہے جس نے اسلام (یا انفاق) سے روگردانی کی؟ ۳۳ ",
        "اور تھوڑا سا دیا اور پھر ہاتھ روک لیا ۳۴ ",
        "کیا اس کے پاس علم غیب ہے اور اس نے دیکھ لیا ہے۔ ۳۵ ",
        "کیا وہ اس سے باخبر نہیں ہوا ہے کہ جو موسیٰ کی کتابوں میں نازل ہوا ہے؟ ۳۶ ",
        "اور اسی طرح ابراہیم کی کتابوں میں جس نے اپنی ذمہ داری کو پوری طرح سے ادا کیا تھا۔ ۳۷ ",
        "کہ کوئی بھی شخص کسی دوسرے کے گنا ہ کا بوجھ اپنے کندھے پرنہیں لے گا۔ ۳۸ ",
        "اور یہ کہ انسان کے لئے اس کی اپنی سعی وکوشش کے علاوہ اور کوئی حصہ نہیں ہے۔ ۳۹ ",
        "اور یہ کہ اس کی سعی وکوشش عنقریب دیکھی جائے گی۔ ۴۰ ",
        "اس کے بعد اسے پوری پوری جزا دی جائے گی۔ ۴۱ ",
        "اور یہ کہ تمام امور تیرے پروردگار کی طرف لوٹتے ہیں۔ ۴۲ ",
        "اور وہی ہے جو ہنساتا بھی ہے اور رلاتا بھی۔ ۴۳ ",
        "اور وہی ہے جو مارتا ہے اور زندہ کرتا ہے۔ ۴۴",
        "اور وہی ہے جو دو دو جوڑے مذکر اور مؤنث کے پیدا کرتا ہے۔ ۴۵ ",
        "اس نطفہ سے جو نکلتا ہے (اور رحم میں گرتا ہے)۔ ۴۶ ",
        "اور یہ کہ اللہ ہی پر ہے دوسرے عالم کا ایجاد کرنا۔ ۴۷ ",
        "اور یہ کہ وہی ہے جو بے نیاز کرتا ہے اور باقی رہنے والا سرمایہ عطا فرماتا ہے۔ ۴۸ ",
        "اور یہ کہ وہی ہے ’’ستارہ شعریٰ‘‘ کا پروردگار۔ ۴۹ ",
        "اور یہ کہ اللہ نے پہلی قوم عاد کو ہلا ک کردیا۔ ۵۰ ",
        "اور اسی طرح ثمود کو اور ان میں سے کسی کو باقی نہیں چھوڑا۔ ۵۱ ",
        "اور ان سے پہلے قوم نوح کو بھی کیونکہ وہ سب سے زیادہ ظالم اور سرکشی کرنے والے تھے۔ ۵۲ ",
        "اور (قوم لوط) کے زیر وزبر شدہ شہروں کو زمین پر دے مارا۔ ۵۳ ",
        "اس کے بعد انہیں سنگین عذاب کے ساتھ ڈھانپ لیا۔ ۵۴ ",
        "پس تو اپنے پروردگار کی کونسی نعمت میں شک رکھتا ہے۔ ۵۵ ",
        "یہ(پیغمبر بھی) پہلے ڈرانے والوں میں سے ایک ڈرانے والا ہے۔ ۵۶ ",
        "جسے نزدیک ہونا چاہئے وہ (قیامت) نزدیک ہوگئی۔ ۵۷ ",
        "اور اللہ کے سوا کوئی شخص اس کے شدائد کو برطرف نہیں کرسکتا۔ ۵۸ ",
        "کیا تم اس بات سے تعجب کرتے ہو؟ ۵۹ ",
        "اور ہنستے ہو اور روتے نہیں ؟ ۶۰ ",
        "اور تم ہمیشہ غفلت اور ہوس رانی میں زندگی بسر کرتے ہو؟ ۶۱ ",
        "اب جب کہ ایسا ہے تو تم سب اللہ کے لئے سجدہ کرو اور عبادت کرو۔ ۶۲"
    ],
    [
        "قیامت قریب ہوئی اور چاند شق ہوگیا۔ ۱ ",
        "(یہ ہٹ دھرم اور مخالفین)جس وقت نشانی اور معجزہ کو دیکھتے ہیں تو کہتے ہیں یہ مستقل جادو ہے۔ ۲ ",
        "انہوں نے (اللہ کی آیتوں کی )تکذیب کی،اپنی خواہش نفس کی پیروی کی اور ہر امر کے لئے ایک قرار گاہ ہے۔ ۳ ",
        "برائیوں سے عبرت حاصل کرنے کے لئے کافی خبریں ان تک پہنچی ہیں۔ ۴ ",
        "یہ آیات اللہ کی حکمت بالغہ ہیں لیکن ڈرانے والی چیزیں (ہٹ دھرم لوگوں کے لیے) مفید نہیں ہیں۔ ۵ ",
        "اس بنا پر ان سے منہ پھیر لے اور اس دن کو یاد کر جب اللہ کی طرف سے بلانے والا لوگوں کو اعمال کے حساب کے لئے بلائے گا۔ ۶",
        "وہ قبروں سے نکلیں گے اس صورت میں کہ ان کی آنکھیں وحشت کی وجہ سے جھکی ہوئی ہوں گی اور وہ منتشر ٹڈی دل کی طرح بلا مقصد ہر طرف دوڑ رہے ہوں گے۔ ۷ ",
        "درآنحالیکہ اس بلانے والے کی طرف سر اٹھا کر دیکھیں گے اور کافر کہیں گے کہ آج سخت اور درد ناک دن ہے۔ ۸ ",
        "اس سے پہلے قوم نوح نے تکذیب کی (جی ہاں ) ہمارے بندے(نوح) کی اور کہا وہ دیوانہ ہے اور انہیں جھڑکیاں دیں ۹ ",
        "اس نے بارگاہ پروردگار میں عرض کیا میں اس سرکش قوم سے مغلوب ہوں ان سے میرا انتقام لے۔ ۱۰ ",
        "اس وقت ہم نے آسمانوں کے دروازے کھول دیئے اور بہت زیادہ اور مسلسل پانی برسنے لگا۔ ۱۱ ",
        "اور زمین کو ہم نے شگافتہ کیا اور بہت سے چشمے نکالے اور یہ دونوں قسم کے پانی جس مقدار میں بھی تھے آپس میں مل گئے ۱۲ ",
        "اور ہم نے نوح کو ایک سواری(کشتی) پر کہ جو تختوں اور میخوں سے بنائی گئی تھی سوار کیا۔ ۱۳ ",
        "ایسی سواری کہ جو ہماری نگرانی میں چلتی تھی یہ عذاب تھا اس گروہ کے لئے کہ جو اس کا منکر تھا۔ ۱۴ ",
        "ہم نے یہ واقعہ نشانی کے عنوان سے امتوں کے درمیان باقی رکھا تو کیا کوئی ہے جو نصیحت حاصل کرے۔ ۱۵ ",
        "اب دیکھو کہ میرا عذاب اور تخویف دلانیوالے امور کیسے تھے ۱۶ ",
        "ہم نے قرآن کو ذکر کے لئے آسان قرار دیا تو کیا کوئی ہے کہ جو نصیحت حاصل کرے؟ ۱۷ ",
        "قوم عاد نے (اپنے پیغمبر کی) تکذیب کی تو اب دیکھو کہ میرا عذاب اور تخویف کیسے تھے۔ ۱۸ ",
        "ایک منحوس اور طویل دن ہم نے ان کی طرف سرد، تیز اور وحشت ناک آندھی بھیجی۔ ۱۹ ",
        "کہ جس نے لوگوں کو کھجور کے گھن کھائے ہوئے تنوں کی طرح اپنی جگہ سے اکھاڑپھینکا۔ ۲۰ ",
        "(پس دیکھو) کہ میرا عذاب اور تخویف کس طرح کے تھے۔ ۲۱ ",
        "ہم نے قرآن کو نصیحت کے لئے آسان قرار دیا تو کیا کوئی ہے کہ جو نصیحت حاصل کرے۔ ۲۲ ",
        "قوم ثمود نے بھی تخویف خدا کی تردید کی۔ ۲۳ ",
        "اور کہا کہ کیا ہم اپنے جیسے ہی ایک بشر کی پیروی کریں اور اگر ہم ایسا کریں گے تو ہم جنون اور گمراہی کا شکار ہوں گے ۲۴ ",
        "کیا ہمارے درمیان صرف اس شخص پر وحی نازل ہوئی ہے؟ نہیں وہ بہت ہی جھوٹا ہے اور ہوس کا شکار ہے۔ ۲۵ ",
        "لیکن کل انہیں معلوم ہوجائے گا کہ کون جھوٹا اور خواہش کا پرستا ر ہے۔ ۲۶ ",
        "ہم ناقہ (اونٹنی) کو ان کی آزمائش کے لئے بھیجیں گے تو ان کے انجام کے انتظار میں رہ اور صبر کر۔ ۲۷",
        "اور انہیں بتادے کہ بستی کا پانی ان کے درمیان تقسیم ہونا چاہئے(ایک دن ناقہ کے لئے اور دوسرا دن ان کے لیے) اور ہر ایک کو اپنے مقررہ وقت پر حاضر ہونا چاہئے ۲۸ ",
        "انہوں نے اپنے ایک ساتھی کو پکارا وہ اس کام کے لئے آیا اور (ناقہ) کی کونچیں کاٹ دیں۔ ۲۹ ",
        "اب دیکھو کہ میرا عذاب اور تخویف (تنبیہ) کیسے تھے۔ ۳۰ ",
        "ہم نے ان کی طرف ایک چیخ بھیجی جس کے بعد وہ سب باڑے والے گھاس کی طرح چور چور ہو گئے ۳۱ ",
        "ہم نے قرآن کونصیحت کے لئے آسان کیا ہے پس کوئی ہے جو نصیحت حاصل کرے؟ ۳۲ ",
        "قوم لوط نے اپنے پیغمبر کی طرف سے کی گئی تخویف کی پے در پے تکذیب کی۔ ۳۳ ",
        "ہم نے ان پر ایسی آندھی بھیجی کہ جوسنگریزوں کو اڑاتی تھی (اور ہم نے سب کو ہلا ک کردیا) سوائے لوط کے گھر والوں کے کہ سحر کے وقت ہم نے ان کو نجات دی۔ ۳۴ ",
        "یہ نعمت تھی ہماری طرف سے ہم اس طرح شکر گزار کو جزا دیتے ہیں۔ ۳۵ ",
        "اس نے انہیں ہماری سزاؤں سے ڈرایا لیکن وہ ایک تو شک سے کام لیتے تھے دوسرے جھگڑا کرتے تھے۔ ۳۶ ",
        "انہوں نے لوط سے مطالبہ کیا کہ وہ اپنے مہمانوں کو ان کے قبضہ میں دے دیں لیکن ہم نے ان کی آنکھیں اندھی کردیں اور انہیں نیست ونابود کردیا (اور کہا کہ) ہمارے عذاب اور تخویف کا مزہ چکھو۔ ۳۷ ",
        "آخر کار صبح کے وقت دن کے پہلے حصہ میں پائیدار اور واقعی عذاب ان پر آپہنچا۔ ۳۸ ",
        "(پھر ہم نے کہا) اب ہمارے عذاب اور تخویف کا مزہ چکھو۔ ۳۹ ",
        "ہم نے قرآن کو نصیحت کے لئے آسان کیا ہے پس کوئی ہے جو نصیحت حاصل کرے۔ ۴۰ ",
        "ہماری تنبیہیں آل فرعون کی طرف آئیں۔ ۴۱ ",
        "لیکن ان سب نے ہماری آیات کی تکذیب کی۔ پس ہم نے ان کی گرفت کی اور ان پر عذاب نازل کیا۔ ۴۲ ",
        "کیا تمہارے کفار ان سے بہتر ہیں ؟ یا تمہارے لئے کتب آسمانی میں امان نامہ نازل ہوا ہے؟ ۴۳ ",
        "یا یہ کہ وہ کہتے ہیں ہم ایک ایسی جماعت ہیں جو متحد ، قوی اور کامیاب ہے۔ ۴۴ ",
        "لیکن وہ جان لیں کہ ان کی جماعت عنقریب شکست کھا جائے گی اور وہ فرار کی راہ اختیار کرلیں گے۔ ۴۵ ",
        "(اس کے علاوہ) قیامت ان کی وعدہ گاہ ہے اور قیامت کا عذاب زیادہ ہولناک اور تلخ ہے۔ ۴۶ ",
        "یقیناً مجرمین گمراہی اور آگ کے شعلوں میں ہیں۔ ۴۷ ",
        "جس دن وہ جہنم کی آگ میں منہ کے بل گرائے جائیں گے (تو ان سے کہا جائے گا)جہنم کی آگ کا مزہ چکھو۔ ۴۸ ",
        "ہم نے ہر چیز کو مقدار اور اندازے کے ساتھ میں پیدا کیا ہے۔ ۴۹",
        "اور ہمارا فرمان ایک امر سے زیادہ نہیں ہے ایک چشم زدن کی مانند۔ ۵۰ ",
        "ہم نے ان لوگوں کو جو تمہارے مانند تھے ہلاک کیا ۔ کیا کوئی ہے جو نصیحت پکڑے ؟ ۵۱ ",
        "اور جو کام انہوں نے کیا ان کے نامہ اعمال میں تحریر ہے۔ ۵۲ ",
        "اور ہر چھوٹا بڑا کام لکھا جاتا ہے۔ ۵۳ ",
        "پرہیز گار جنت کے باغات اور نہروں کے پاس جگہ رکھتے ہیں۔ ۵۴ ",
        "وہ صدق کی جگہ میں خدائے مالک و قادر کے ہاں مقام رکھتے ہیں۔ ۵۵"
    ],
    [
        "خداوند رحمن نے ۱ ",
        "قرآن کی تعلیم دی۔ ۲ ",
        "انسان کو خلق کیا۔ ۳ ",
        "اور اسے بیان کرنا سکھایا۔ ۴ ",
        "سورج اور چاند منظم حساب کے تحت گردش کرتے ہیں۔ ۵ ",
        "اور ستارے اور درخت اسے سجدہ کرتے ہیں۔ ۶ ",
        "اور (اللہ نے) آسمان کو بلند کیا اور(اس میں ) میزان قرار دی۔ ۷ ",
        "تم بھی میزان کی رعایت کرو اور اس میں سر کشی نہ کرو۔ ۸ ",
        "وزن کو عدل کی بنیاد پر قائم کرو اور میزان کو کم نہ رکھو۔ ۹ ",
        "اور زمین کو لوگوں کے نفع کیلئے پیدا کیا۔ ۱۰ ",
        "جس میں پھل اور شگوفوں سے پر نخلستان ہیں۔ ۱۱ ",
        "اور ایسے دانے کہ جن میں تنے اور پتے ہیں جو کاہ اور خوشبودار گھاس کی شکل میں نکلتے ہیں۔ ۱۲ ",
        "اے گروہ جن وانس! تم اپنے پروردگار کی کس کس نعمت کو جھٹلاؤ گے؟ ۱۳ ",
        "انسانوں کو ٹھیکری جیسے خشک شدہ گارے سے پیدا کیا ۱۴ ",
        "اور جنوں کو آگ کے ملے جلے متحرک شعلے سے ۔ ۱۵ ",
        "اے گروہ جن و انس تم اپنے پروردگار کی کس کس نعمت کو جھٹلاؤ گے؟ ۱۶",
        "وہ دونوں مشرقوں اور دونوں مغربوں کا پروردگار ہے ۱۷ ",
        "اے گروہ جن وانس! تم اپنے پروردگار کی کس کس نعمت کو جھٹلاؤ گے؟ ۱۸ ",
        "دومختلف سمندروں کو ایک دوسرے کے قریب قراردیا درآنحالیکہ وہ ایک دوسرے سے مل رہے ہیں۔ ۱۹ ",
        "لیکن دونوں کے درمیان ایک برزخ ہے کہ وہ ایکدوسرے پر غلبہ نہیں کرتے۔ ۲۰ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۲۱ ",
        "ان دونوں میں سے لولو اور مرجان نکلتے ہیں۔ ۲۲ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۲۳ ",
        "اور اس کے لئے بنی ہوئی کشتیاں ہیں کہ جو پہاڑ کی طرح سمندر میں چلتی ہیں۔ ۲۴ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۲۵ ",
        "وہ تمام لوگ کہ جو اس زمین پر ہیں فنا ہوجائیں گے۔ ۲۶ ",
        "اور صرف تیرے پروردگار کی ذات ذوالجلال و الاکرام باقی رہ جائے گی۔ ۲۷ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۲۸ ",
        "تمام وہ لوگ جو آسمان اور زمین میں ہیں اس سے سوال کرتے ہیں جبکہ وہ ہر روز ایک نئی شان میں جلوہ گر ہو تا ہے۔ ۲۹ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۳۰ ",
        "اے گروہ جن و انس عنقریب ہم تمہارا احتساب کریں گے۔ ۳۱ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۳۲ ",
        "اگر تم سے ہو سکے تو زمین و آسمان کی سرحدوں سے نکل جاؤ مگر تم ہر گز قدرت نہیں رکھتے مگر سوائے (خدائی) قوت کے ساتھ۔ ۳۳ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۳۴ ",
        "وہ دھویں سے خالی آگ کے اور کم رفتار (اور بہت) دھویں والی آگ کے شعلے تمہاری طرف بھیجے گا اور تم کسی سے مدد طلب نہیں کر سکو گے۔ ۳۵ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۳۶ ",
        "جس وقت آسمان پھٹ جائے گا اور پگھلے ہوئے روغن کی طرح سرخ ہو جائے گا۔ ۳۷ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۳۸ ",
        "اس دن جن و انس میں سے کسی سے اس کے گناہوں کے بارے میں سوال نہیں ہو گا۔ ۳۹ ",
        "اے گروہ جن و انس تم اپنے پروردگار کی کس کس نعمت کا انکار کروگے؟ ۴۰",
        "مجرم افراد تو اپنی نشانی ہی سے پہچان لئے جائیں گے پھر پیشانی اور پیروں سے پکڑ لئے جائیں گے ۴۱ ",
        "تو تم اپنے رب کی کس کس نعمت کا انکار کرو گے ۴۲ ",
        "یہی وہ جہنّم ہے جس کا مجرمین انکار کررہے تھے ۴۳ ",
        "اب اس کے اور کھولتے ہوئے پانی کے درمیان چکر لگاتے پھریں گے ۴۴ ",
        "پھر تم اپنے رب کی کس کس نعمت کا انکار کرو گے ۴۵ ",
        "اور جو شخص بھی اپنے رب کی بارگاہ میں کھڑے ہونے سے ڈرتا ہے اس کے لئے دو دو باغات ہیں ۴۶ ",
        "پھر تم اپنے پروردگار کی کس کس نعمت کو جھٹلاؤ گے ۴۷ ",
        "اور دونوں باغات درختوں کی ٹہنیوں سے ہرے بھرے میوؤں سے لدے ہوں گے ۴۸ ",
        "پھر تم اپنے رب کی کس کس نعمت کو جھٹلاؤ گے ۴۹ ",
        "ان دونوں میں دو چشمے بھی جاری ہوں گے ۵۰ ",
        "پھر تم اپنے رب کی کس کس نعمت کا انکار کرو گے ۵۱ ",
        "ان دونوں میں ہر میوے کے جوڑے ہوں گے ۵۲ ",
        "پھر تم اپنے رب کی کس کس نعمت کا انکار کرو گے ۵۳ ",
        "یہ لوگ ان فرشوں پر تکیہ لگائے بیٹھے ہوں گے جن کے استراطلس کے ہوں گے اور دونوں باغات کے میوے انتہائی قریب سے حاصل کرلیں گے ۵۴ ",
        "پھر تم اپنے رب کی کس کس نعمت کا انکار کرو گے ۵۵ ",
        "ان جنتوں میں محدود نگاہ والی حوریں ہوں گی جن کو انسان اور جنات میں سے کسی نے پہلے چھوا بھی نہ ہوگا ۵۶ ",
        "پھر تم اپنے رب کی کس کس نعمت کا انکار کرو گے ۵۷ ",
        "وہ حوریں اس طرح کی ہوں گی جیسے سرخ یاقوت اور مونگے ۵۸ ",
        "پھر تم اپنے پروردگار کی کس کس نعمت کا انکار کرو گے ۵۹ ",
        "کیا احسان کا بدلہ احسان کے علاوہ کچھ اور بھی ہوسکتا ہے ۶۰ ",
        "تو تم اپنے رب کی کس کس نعمت کا انکار کرو گے ۶۱ ",
        "اور ان دونوں کے علاوہ دو باغات اور ہوں گے ۶۲ ",
        "پھر تم اپنے رب کی کس کس نعمت کا انکار کرو گے ۶۳ ",
        "دونوں نہایت درجہ سرسبز و شاداب ہوں گے ۶۴ ",
        "پھر تم اپنے رب کی کس کس نعمت کا انکار کرو گے ۶۵ ",
        "ان دونوں باغات میں بھی دو جوش مارتے ہوئے چشمے ہوں گے ۶۶ ",
        "پھر تم اپنے رب کی کس کس نعمت کا انکار کرو گے ۶۷",
        "ان میں پھل کثرت سے ہیں اور کھجور اور انار کے درخت (بھی) ہیں۔ ۶۸ ",
        "تم اپنے پروردگارکی کس کس نعمت کو جھٹلاؤگے؟ ۶۹ ",
        "ان بہشت کے باغوں میں اچھے اخلا ق والی عورتیں ہیں۔ ۷۰ ",
        "پس تم اپنے پروردگارکی کس کس نعمت کی تکذیب کروگے؟ ۷۱ ",
        "ایسی حوریں کہ جو جنت کے مستورخیموں میں ہیں۔ ۷۲ ",
        "پس تم اپنے پروردگارکی کس کس نعمت کو جھٹلاؤگے ؟ ۷۳ ",
        "ایسی عورتیں کہ جن سے کبھی پہلے کسی انسان یا جن نے ملاقات نہیں کی۔ ۷۴ ",
        "پس تم اپنے پروردگارکی کس کس نعمت کا انکار کروگے؟ ۷۵ ",
        "یہ اس حالت میں ہے کہ جنتی لوگ تختوں پر تکئے لگائے ہوئے ہیں جن پر بہترین اور خوبصورت ترین سبزرنگ کے فرش بچھائے گئے۔ ۷۶ ",
        "پس تم اپنے پروردگارکی کس کس نعمت کو جھٹلاؤگے؟ ۷۷ ",
        "بابرکت اور زوال نا آشنا ہے تیرے صاحب جلال و جمال پروردگار کا نام۔ ۷۸"
    ],
    [
        "جس وقت قیامت کا عظیم واقعہ رونما ہوگا۔ ۱ ",
        "تو کوئی شخص اس کا انکار نہیں کر سکے گا۔ ۲ ",
        "ایک گروہ کو نیچے لے جائیں گے دوسرے کو اوپر لائیں گے۔ ۳ ",
        "یہ اس وقت ہو گا کہ جب زمین میں شدید زلزلہ آئے گا۔ ۴ ",
        "اور پہاڑ درہم برہم ہوں گے۔ ۵ ",
        "اور غبار کی شکل میں بکھر جائیں گے۔ ۶ ",
        "اور تم تین گروہوں میں تقسیم ہو جاؤ گے۔ ۷ ",
        "پہلا گروہ اصحاب میمنہ ، اور اصحاب میمنہ کیا ہیں ؟ ۸ ",
        "دوسرا گروہ اصحاب شوم ہیں، اور اصحاب شوم کیا ہیں ؟ ۹ ",
        "اور تیسرا گروہ وہ ہے جو سبقت کر نے والے اور پیش قدمی کرنے والے ہیں۔ ۱۰ ",
        "وہی مقرب ہیں۔ ۱۱ ",
        "جو بہشت کے پر نعمت باغوں میں رہتے ہیں۔ ۱۲ ",
        "بہت سے گروہ پہلی امتوں میں سے ہیں۔ ۱۳ ",
        "اور تھوڑے آخری امت میں سے ۔ ۱۴ ",
        "وہ صف کشیدہ اور ایک دوسرے سے پیوستہ پلنگوں پر بیٹھے ہوں گے۔ ۱۵ ",
        "ان پر تکیہ لگائے ہوئے ایک دوسرے کے روبرو ہوں گے۔ ۱۶",
        "ان کے گرد ہمیشہ نوجوان رہنے والے بچے گردش کررہے ہوں گے ۱۷ ",
        "پیالے اور ٹونٹی وار کنٹر اور شراب کے جام لئے ہوئے ہوں گے ۱۸ ",
        "جس سے نہ درد سر پیدا ہوگا اور نہ ہوش و حواس گم ہوں گے ۱۹ ",
        "اور ان کی پسند کے میوے لئے ہوں گے ۲۰ ",
        "اور ان پرندوں کا گوشت جس کی انہیں خواہش ہوگی ۲۱ ",
        "اور کشادہ چشم حوریں ہوں گی ۲۲ ",
        "جیسے سربستہ ہوتی ۲۳ ",
        "یہ سب درحقیقت ان کے اعمال کی جزا اور اس کا انعام ہوگا ۲۴ ",
        "وہاں نہ کوئی لغویات سنیں گے اور نہ گناہ کی باتیں ۲۵ ",
        "صرف ہر طرف سلام ہی سلام ہوگا ۲۶ ",
        "اور داہنی طرف والے اصحاب ... کیا کہنا ان اصحاب یمین کا ۲۷ ",
        "بے کانٹے کی بیر ۲۸ ",
        "لدے گتھے ہوئے کیلے ۲۹ ",
        "پھیلے ہوئے سائے ۳۰ ",
        "جھرنے سے گرتے ہوئے پانی ۳۱ ",
        "کثیر تعداد کے میوؤں کے درمیان ہوں گے ۳۲ ",
        "جن کا سلسلہ نہ ختم ہوگا اور نہ ان پر کوئی روک ٹوک ہوگی ۳۳ ",
        "اور اونچے قسم کے گدے ہوں گے ۳۴ ",
        "بیشک ان حوروں کو ہم نے ایجاد کیا ہے ۳۵ ",
        "تو انہیں نت نئی بنایا ہے ۳۶ ",
        "یہ کنواریاں اور آپس میں ہمجولیاں ہوں گی ۳۷ ",
        "یہ سب اصحاب یمین کے لئے ہیں ۳۸ ",
        "جن کا ایک گروہ پہلے لوگوں کا ہے ۳۹ ",
        "اور ایک گروہ آخری لوگوں کا ہے ۴۰ ",
        "اور بائیں ہاتھ والے تو ان کا کیا پوچھنا ہے ۴۱ ",
        "گرم گرم ہوا کھولتا ہوا پانی ۴۲ ",
        "کالے سیاہ دھوئیں کا سایہ ۴۳ ",
        "جو نہ ٹھنڈا ہو اور نہ اچھا لگے ۴۴ ",
        "یہ وہی لوگ ہیں جو پہلے بہت آرام کی زندگی گزار رہے تھے ۴۵ ",
        "اور بڑے بڑے گناہوں پر اصرار کررہے تھے ۴۶ ",
        "اور کہتے تھے کہ کیا جب ہم مرجائیں گے اور خاک اور ہڈی ہوجائیں گے تو ہمیں دوبارہ اٹھایا جائے گا ۴۷ ",
        "کیا ہمارے باپ دادا بھی اٹھائے جائیں گے ۴۸ ",
        "آپ کہہ دیجئے کہ اولین و آخرین سب کے سب ۴۹ ",
        "ایک مقرر دن کی وعدہ گاہ پر جمع کئے جائیں گے ۵۰",
        "پھر تم اے تکذیب کرنے والے گمراہ لوگو! ۵۱ ",
        "تم یقیناً زقوم کے درخت سے کھاؤ گے۔ ۵۲ ",
        "اور اپنے اپنے شکم کو اس سے پر کروگے۔ ۵۳ ",
        "اور اس پر سے جلانے والا پانی پیوگے۔ ۵۴ ",
        "یعنی پیاس کی بیماری میں مبتلا اونٹوں کی طرح اس میں سے پیوگے۔ ۵۵ ",
        "یہ ہے قیامت میں ان کی پذیرائی کا ذریعہ۔ ۵۶ ",
        "ہم نے تمہیں پیداکیا ہے ،تو پھر نئی آفرینش کی تصدیق کیوں نہیں کرتے ؟ ۵۷ ",
        "کیا اس نطفہ سے تم آگاہ ہو جو رحم میں ڈالتے ہو ؟ ۵۸ ",
        "کیا تم اسے (جنینی دور میں )پے در پے آفرینش دیتے ہو یا ہم خلق کرتے ہیں ؟ ۵۹ ",
        "ہم نے تمہارے درمیا ن موت کو مقدر کیا ہے اور ہم پر کوئی سبقت نہیں رکھتا۔ ۶۰ ",
        "اس مقصدکیلئے کہ ایک گروہ کو دوسرے گروہ کی جگہ لے آئیں گے اور تمہیں اس جہان میں کہ جسے تم جانتے نہیں تمہیں نئی خلقت بخشیں گے۔ ۶۱ ",
        "تم نے پہلے عالم کو تو مان لیا،تو کس طر ح نہیں سمجھتے(کہ اس کے بعد بھی ایک اور جہان ہے)۔ ۶۲ ",
        "کیا کبھی اس کے بارے میں غور کیا ہے جو تم کاشت کرتے ہو ؟ ۶۳ ",
        "کیا تم اسے اگاتے ہو یا ہم اگاتے ہیں ؟ ۶۴ ",
        "اگر ہم چاہیں تو اس زراعت کو مٹھی بھر خشک و کوبیدہ گھاس میں اس طرح تبدیل کردیں کہ تم حیران رہ جاؤ۔ ۶۵ ",
        "(اس طرح کہ تم کہو)واقعی ہمیں خسارہ ہوا ہے۔ ۶۶ ",
        "بلکہ ہم کلی طور پر محروم ہیں۔ ۶۷ ",
        "کیا اس پانی پر غور کر تے ہو جسے تم پیتے ہو؟ ۶۸ ",
        "کیاتم اسے بادل سے نازل کر تے ہو یا ہم کر نے والے ہیں ؟ ۶۹ ",
        "اگر ہم چاہیں تو اس خوشگوار پانی کو تلخ کر دیں تو کیوں تم شکر نہیں کر تے؟ ۷۰ ",
        "کیا اس آگ پر غور کیا ہے جسے تم روشن کر تے ہو؟ ۷۱ ",
        "کیا تم نے اس کے درخت کو پیدا کیا ہے یا ہم پیدا کرنے والے ہیں ؟ ۷۲ ",
        "ہم نے اس آگ کو سب کے لئے یاد آوری اور مسافروں کے لئے مایۂ زندگی قرار دیا ہے۔ ۷۳",
        "پس جب ایسا ہے تو اپنے عظیم پروردگار کے نام کی تسبیح کر و ۷۴",
        "قسم ہے ستاروں کی جگہ اور ان کے محل طلوع و غروب کی ۔ ۷۵",
        "اور اگر تم سمجھو تو یہ بہت بڑی قسم ہے۔ ۷۶",
        "بے شک وہ قرآن کریم ہے۔ ۷۷ ",
        "جو ایک محفوظ و مکنون کتا ب میں ہے۔ ۷۸ ",
        "سوائے پاکیزہ لوگوں کے کوئی اسے مس نہیں کر سکتا ۔ ۷۹ ",
        "یہ ایسی چیز ہے جو پروردگار عالمین کی طرف سے نازل ہوئی ہے۔ ۸۰ ",
        "کیااس قرآن کو (ان اوصاف کے ساتھ جو بتائے گئے ہیں ) کمزور اور چھوٹا سمجھتے ہو؟ ۸۱ ",
        "اور جو رزق اس نے تمہیں دیا ہے بجائے شکر کے اس کی تکذیب کر تے ہو؟ ۸۲ ",
        "پس کیوں جب کہ روح گلے تک پہنچ جائے گی۔ (اسے واپس لوٹا نے کی تم توانائی نہیں رکھتے)؟ ۸۳ ",
        "اور تم اس حالت میں نظارہ کرو گے۔ (اور کوئی کام تمہارے ہاتھ سے نہیں ہو سکے گا)۔ ۸۴ ",
        "اور ہم اس سے زیادہ نزدیک ہیں تمہاری نسبت لیکن تم دیکھتے نہیں ہو۔ ۸۵ ",
        "اگر تمہارے اعمال کی تمہیں بالکل جزا نہ دی جائے۔ ۸۶ ",
        "تو پھر اس کو لوٹا دو اگر تم سچ کہتے ہو۔ ۸۷ ",
        "(جس پر جان کنی کا عالم طاری ہوتا ہے)اگر وہ مقربین میں سے ہو۔ ۸۸ ",
        "تو وہ انتہائی راحت و آرام میں ہے اور نعمتوں والی جنت میں اسے جگہ ملے گی۔ ۸۹ ",
        "اور اگر اصحاب یمین میں سے ہے۔ ۹۰ ",
        "تو اس سے کہا جائے گا تجھ پر سلام ہو تیرے دوستوں کی طرف سے جو اصحاب یمین میں سے ہیں۔ ۹۱ ",
        "لیکن اگر وہ تکذیب کرنے والے گمراہوں میں سے ہو۔ ۹۲ ",
        "تو دوزخ کے جوش دیئے ہوئے پانی سے اس کی تواضع ہوگی۔ ۹۳ ",
        "اس کے بعد اس کی سرنوشت یہ ہوگی کہ اس کا دوزخ میں ورود ہوگا۔ ۹۴ ",
        "یہ وہی حق و یقین ہے۔ ۹۵ ",
        "اب جب کہ ایسا ہے تو اپنے عظیم پروردگار کے نام کی تسبیح کرو۔ ۹۶"
    ],
    [
        "جو کچھ آسمانوں اور زمین میں ہے وہ سب اللہ کی تسبیح کرتے ہیں اور وہ عزیز و حکیم ہے۔ ۱ ",
        "آسمانوں اور زمین کی مالکیت (وحاکمیت) اس کے لئے ہے وہ زندہ کرتا ہے اور مارتا ہے اور ہر چیز پر قادر ہے۔ ۲ ",
        "اول و آخر اور ظاہر و باطن وہی ہے اور وہ ہر چیز سے آگاہ ہے۔ ۳",
        "وہی ہے جس نے آسمانوں کو اور زمین کو چھ دن (چھ ادوار) میں پیدا کیا اور تخت قدرت پر جلوہ گر ہوا (اور تدبیر عالم کی) جو کچھ زمین میں جذب ہوجاتا ہے وہ اسے جانتا ہے اور اسے بھی جانتا ہے جو زمین سے خارج ہوتا ہے اور جو کچھ آسمان سے نازل ہوتا ہے اور جو کچھ آسمان کی طرف صعود کرتا ہے۔ وہ تمہارے ساتھ ہے تم جہاں بھی رہو اور جسے تم انجام دیتے ہو اللہ اسے دیکھتا ہے۔ ۴ ",
        "آسمانوں اور زمین کی ملکیت اسی کے لئے ہے اور ہر چیز اسی کی طرف لوٹتی ہے۔ ۵ ",
        "رات کو دن میں داخل کرتا ہے اور دن کو رات میں داخل کرتا ہے اور وہ ان چیزوں کو جانتا ہے جو دلوں پر حکومت کرتی ہیں۔ ۶ ",
        "اللہ اور اس کے رسول پر ایمان لے آؤ اور اس چیز میں سے جس میں اس نے تمہیں اپنا نمائندہ قرار دیا ہے انفاق کرو (کیونکہ) وہ لوگ جو تم میں سے ایمان لے آئے ہیں اور انہوں نے انفاق کیا ہے ان کے لئے اجر عظیم ہے۔ ۷ ",
        "تمہیں کیا ہو گیا ہے کہ تم اللہ پر ایمان نہیں لاتے ہو حالانکہ رسول تمہیں پکارتا ہے کہ اپنے پروردگار پر ایمان لے آؤ اور تم سے اس نے عہد و پیمان لیا ہے۔ (فطرت و عقل کے مطابق پیمان) اگر پیمان کے لئے آمادہ ہو۔ ۸ ",
        "وہی ہے جو اپنے بندہ (محمدﷺ) پر آیات بینات نازل کرتا ہے تاکہ وہ تمہیں تاریکیوں سے نکال کر ایمان کی طرف لے جائے اور یقیناً اللہ تم پر مہربان و رحیم ہے۔ ۹ ",
        "اور تم کو کیا ہو گیا ہے کہ راہ خدا میں انفاق نہیں کرتے حالانکہ آسمانوں اور زمین کی میراث سب اللہ ہی کے لئے ہے۔ تم میں وہ لوگ جنہوں نے کامیابی و فتح سے پہلے انفاق اور جہاد کیا ہے(اور جنہوں نے بعد میں کیا ہے) وہ برابر نہیں ہیں۔ وہ ان سے بلند مقام کھتے ہیں جنہوں نے فتح کے بعد انفاق کیا ہے اور جہاد کیا ہے اور اللہ نے سب سے نیکی کا وعدہ کیا ہے اور اللہ اس سے جو کام تم انجام دیتے ہو آگاہ ہے۔ ۱۰ ",
        "کون ہے جو اللہ کو قرض حسنہ دے (جو اموال اسے دیئے ہیں ان میں سے انفاق کرے) تاکہ اللہ اس میں اس کے لئے اضافہ کردے اور اس کے لئے اجر فراواں ہے۔ ۱۱",
        "یہ عظیم اجر اس دن کا ہے جب تو صاحبان ایمان مردوں اور عورتوں کو دیکھے گا کہ ان کا نور ان کے سامنے اور ان کے دائیں طرف تیزی سے چل رہا ہوگا۔ (اور ان سے کہیں گے) آج تمہارے لئے بشارت ہو جنت کے ایسے باغوں کی جن کے (درختوں کے) نیچے نہریں جاری ہیں۔ وہ ہمیشہ ان میں رہیں گے اور یہ ایک بہت بڑی کامیابی ہے۔ ۱۲ ",
        "وہ دن کہ جس میں منافق مرد اور عورتیں مومنین سے کہیں گے کہ ہماری طرف نظر کرو تاکہ ہم تمہارے نور سے روشنی حاصل کریں۔ تو ان سے کہا جائے گا کہ اپنے پیچھے کی طرف پلٹ جاؤ اور کسب نور کرو۔پھر اس وقت ان کے درمیان دیوار کھڑی کردی جائے گی جس میں دروازہ ہوگا۔ جس کے اندر رحمت اور باہر عذاب ہے۔ ۱۳ ",
        "انہیں پکار کر کہیں گے کہ کیا ہم تمہارے ساتھ نہیں تھے؟ وہ کہیں گے ہاں لیکن تم نے اپنے آپ کو ہلاکت میں ڈال دیا اور پیغمبر کی موت کے منتظر رہے اور ہر چیز میں شک اور تردد رکھتے تھے اور تمہیں تمہاری لمبی چوڑی آرزوؤں نے دھوکے میں رکھا۔ یہاں تک کہ اللہ کا فرمان آن پہنچا اور شیطان نے تمہیں اللہ کے مقابلہ میں فریب دیا۔ ۱۴ ",
        "اس لئے آج تم سے اور کفار سے کوئی تاوان قبول نہیں کیا جائے گا اور تمہارے رہنے کی جگہ آگ ہے۔ وہ تمہاری سرپرست ہے اور کیا ہی بری جگہ ہے۔ ۱۵ ",
        "کیا وہ وقت نہیں آیا کہ جب مؤمنین کے دل ذکر اللہ اور جو حق سے نازل ہوا ہے اس سے (خوف کھائیں اور)خشوع اختیار کریں اور ان لوگوں کی طرح نہ ہوجائیں جن کو پہلے آسمانی کتاب دی گئی ہے پھر ان پر ایک طویل زمانہ گزر گیا اور ان کے دلوں میں قساوت پیدا ہوگئی اور ان میں سے بہت سے گنہگار ہیں۔ ۱۶ ",
        "جان لو کہ اللہ زمین کو اس کے مردہ ہونے کے بعد زندہ کرتا ہے۔ ہم نے اپنی آیات تمہارے لئے بیان کی ہیں۔ شاید تم عقل سے کام لو (اور سوچو)۔ ۱۷ ",
        "انفاق کرنے والے مرد اور عورتیں اور وہ جو اللہ کو قرض حسنہ دیں ان کے لئے وہ رقم",
        "اور جو لوگ اللہ اور رسول پر ایمان لائے وہی خدا کے نزدیک صدیق اور شہید کا درجہ رکھتے ہیں اور ا ن ہی کے لئے ان کا اجر اور نور ہے اور جنہوں نے کفر اختیار کرلیا اور ہماری آیات کی تکذیب کردی وہی دراصل اصحاب جہنّم ہیں ۱۹ ",
        "یاد رکھو کہ زندگی دنیا صرف ایک کھیل, تماشہ, آرائش, باہمی تفاخراور اموال و اولاد کی کثرت کا مقابلہ ہے اور بس جیسے کوئی بارش ہو جس کی قوت نامیہ کسان کو خوش کردے اور اس کے بعد وہ کھیتی خشک ہوجائے پھر تم اسے زرد دیکھو اور آخر میں وہ ریزہ ریزہ ہوجائے اور آخرت میں شدید عذاب بھی ہے اور مغفرت اور رضائے الۤہیبھی ہے اور زندگانی دنیا تو بس ایک دھوکہ کا سرمایہ ہے اور کچھ نہیں ہے ۲۰ ",
        "تم سب اپنے پروردگار کی مغفرت اور اس جّنت کی طرف سبقت کرو جس کی وسعت زمین و آسمان کے برابر ہے اور جسے ان لوگوں کے لئے مہیاّ کیا گیا ہے جو خدا اور رسول پر ایمان لائے ہیں یہی درحقیقت فضل خدا ہے جسے چاہتا ہے عطا کردیتا ہے اور اللہ تو بہت بڑے فضل کا مالک ہے ۲۱ ",
        "زمین میں کوئی بھی مصیبت وارد ہوتی ہے یا تمہارے نفس پر نازل ہوتی ہے تو نفس کے پیدا ہونے کے پہلے سے وہ کتاب الۤہی میں مقدر ہوچکی ہے اور یہ خدا کے لئے بہت آسان شے ہے ۲۲ ",
        "یہ تقدیر اس لئے ہے کہ جو تمہارے ہاتھ سے نکل جائے اس کا افسوس نہ کرو اور جو مل جائے اس پر غرور نہ کرو کہ اللہ اکڑنے والے مغرور افراد کو پسند نہیں کرتا ہے ۲۳ ",
        "جو خود بھی بخل کرتے ہیں اور دوسروں کو بھی بخل کا حکم دیتے ہیں اور جو بھی خدا سے روگردانی کرے گا اسے معلوم رہے کہ خدا سب سے بے نیاز اور قابلِ حمد و ستائش ہے ۲۴",
        "بیشک ہم نے اپنے رسولوں کو واضح دلائل کے ساتھ بھیجا ہے اور ان کے ساتھ کتاب اور میزان کو نازل کیا ہے تاکہ لوگ انصاف کے ساتھ قیام کریں اور ہم نے لوہے کو بھی نازل کیا ہے جس میں شدید جنگ کا سامان اور بہت سے دوسرے منافع بھی ہیں اور اس لئے کہ خدا یہ دیکھے کہ کون ہے جو بغیر دیکھے اس کی اور اس کے رسول کی مدد کرتا ہے اور یقینا اللہ بڑا صاحبِ قوت اور صاحبِ عزت ہے ۲۵ ",
        "اور ہم نے نوح علیھ السّلام اور ابراہیم علیھ السّلام کو بھیجا اور ان کی اولاد میں کتاب اور نبوت قرار دی تو ان میں سے کچھ ہدایت یافتہ تھے اور بہت سے فاسق اور بدکار تھے ۲۶ ",
        "پھر ہم نے ان ہی کے نقش قدم پر دوسرے رسول بھیجے اور ان کے پیچھے عیسٰی علیھ السّلام بن مریم علیھ السّلام کو بھیجا اور انہیں انجیل عطا کردی اور ان کا اتباع کرنے والوں کے دلوں میں مہربانی اور محبت قرار دے دی اور جس رہبانیت کو ان لوگوں نے ازخود ایجاد کرلیا تھا اور اس سے رضائے خدا کے طلبگار تھے اسے ہم نے ان کے اوپر فرض نہیں قرار دیا تھا اور انہوں نے خود بھی اس کی مکمل پاسداری نہیں کی تو ہم نے ان میں سے واقعا ایمان لانے والوں کو اجر عطا کردیا اور ان میں سے بہت سے تو بالکل فاسق اور بدکردار تھے ۲۷ ",
        "ایمان والو اللہ سے ڈرو اور رسول پر واقعی ایمان لے آؤ تاکہ خدا تمہیں اپنی رحمت کے دہرے حّصے عطا کردے اور تمہارے لئے ایسا نور قرار دے دے جس کی روشنی میں چل سکو اور تمہیں بخش دے اور اللہ بہت زیادہ بخشنے والا اور مہربان ہے ۲۸ ",
        "تاکہ اہلِ کتاب کو معلوم ہوجائے کہ وہ فضل خدا کے بارے میں کوئی اختیار نہیں رکھتے ہیں اور فضل تمام تر خدا کے ہاتھ میں ہے وہ جسے چاہتا ہے عطا کردیتا ہے اور وہ بہت بڑے فضل کا مالک ہے ۲۹"
    ],
    [
        "اللہ نے اس عورت کا قول سناجس نے اپنے شوہر کے بارے میں تجھ سے رجوع کیا تھااور اللہ کی بارگاہ میں شکایت کی تھی۔ اللہ تمہاری گفتگو (اس عورت کا اصرار اس کی مشکل کے حل کے سلسلے میں ) سن رہا تھا اور اللہ سننے والا اور دیکھنے والا ہے ۱ ",
        "تم میں جو لوگ اپنی بیویوں سے ظہار کرتے ہیں (کہتے ہیں تو میرے لئے میری ماں کی پشت کی مانند ہے) تو وہ ہرگز ان کی مائیں نہیں (ہو جاتیں ) ان کی مائیں تو صرف وہی ہیں جنہوں نے ان کو جنا ہے۔ وہ (حقیقتاً) بڑی قبیح و باطل بات کرتے ہیں۔ اور اللہ معاف کرنے والا اور بخشنے والا ہے۔ ۲ ",
        "جو لوگ اپنی بیویوں سے ظہار کرتے ہیں اور پھر اپنی ہی کہی ہوئی بات سے پلٹ جاتے ہیں تو ان کو ان(بیویوں ) کے ساتھ مباشرت کرنے سے پہلے ایک غلام آزاد کرنا چاہئے۔ یہ حکم ہے جس کی انہیں نصیحت کی جاتی ہے اور جو کچھ تم کرتے ہو اللہ اس سے باخبر ہے۔ ۳ ",
        "پس جو شخص غلام آزاد کرنے کی استطاعت نہیں رکھتا تو وہ مباشرت کرنے سے پہلے دو ماہ پے در پے روزے رکھے۔ جو اس کی بھی طاقت نہیں رکھتا وہ ساٹھ مسکینوں کو کھانا کھلائے۔ یہ اس وجہ سے ہے کہ تم اللہ اور اس کے رسول پر ایمان لے آؤ۔ یہ احکام اللہ کی حدود ہیں۔ جو ان کی مخالفت کریں اور کافر ہو جائیں ان پر درد ناک عذاب ہے۔ ۴ ",
        "وہ لوگ جو اللہ اور اس کے رسول کے ساتھ دشمنی کرتے ہیں وہ ذلیل و خوار ہوں گے جس طرح ان سے پہلے کے لوگ ذلیل و خوارہوئے۔ ہم نے واضح آیات نازل کر دی ہیں اور کافروں کے لئے خوار کرنے والا عذاب ہے۔ ۵ ",
        "جس دن اللہ ان سب کو اٹھائے گا اور ان اعمال سے جو انہوں نے انجام دیئے ہیں انہیں با خبر کرے گا، وہ اعمال جن کا اللہ نے احصا کیا ہے اور وہ (خود) انہیں بھول گئے ہیں اور اللہ ہر چیز کا شاہدو ناظر ہے۔ ۶",
        "کیا تو نہیں جانتا کہ جو کچھ آسمانوں میں ہے اور جو کچھ زمینوں میں ہے اللہ اسے جانتا ہے۔ کسی جگہ تین اشخاص آپس میں سرگوشی نہیں کرتے مگر یہ کہ اللہ ان کا چوتھا ہوتا ہے اور کہیں پانچ افراد سرگوشی نہیں کرتے مگر یہ کہ اللہ ان کا چھٹا ہوتا ہے۔ اور اس سے کم تعداد میں اور نہ اس سے زیادہ تعداد میں مگر یہ کہ وہ ان کے ہمراہ ہے، وہ جہاں کہیں بھی ہوں۔ پھر قیامت کے دن انہیں ان کے اعمال سے آگاہ کرے گا کیونکہ اللہ ہر چیز کو جانتا ہے۔ ۷ ",
        "کیا تو نے نہیں دیکھا انہیں جن کو نجویٰ کی ممانعت کی گئی، اس کے بعد اس کام کی طرف جس سے انہیں روکا گیا تھا لوٹ گئے اور گناہ و تعدی اور اللہ کے رسول کی نا فرمانی کو انجام دینے کے لئے سرگوشی کرتے ہیں پھر جس وقت تیرے پاس آتے ہیں تو تجھے وہ سلام کرتے ہیں جو اللہ نے تجھے نہیں کیا اور دل میں کہتے ہیں کہ اللہ کیوں ہمیں ہماری باتوں پر عذاب نہیں کرتا۔ جہنم ان کے لئے کافی ہے۔ اس میں وہ وارد ہوں گے اور وہ بری جگہ ہے۔ ۸ ",
        "اے ایمان لانے والو! جس وقت سرگوشی کرتے ہو تو گناہ، تعدی اور رسول اللہ کی نا فرمانی کے لئے نہ کرو اور اچھے کام اور تقویٰ کے بارے میں سرگوشی کرو اور اس اللہ کی مخالفت سے پرہیز کرو، جس کی طرف تمہاری بازگشت ہے۔ ۹ ",
        "نجویٰ (سرگوشی)صرف شیطان کی طرف سے ہے وہ چاہتا ہے کہ مؤمنین اس سے غمگین ہوں لیکن انہیں اللہ کے حکم کے بغیر کوئی ضرر نہیں پہنچا سکتا اس لئے مومنین کو چاہئے کہ وہ اللہ پر توکل کریں۔ ۱۰ ",
        "اے ایمان لانے والو! جس وقت تم سے کہا جائے کہ مجلس کو وسعت بخشو (نئے آنے والوں کو جگہ دو) تو اسے وسعت دے دو۔ اللہ تمہارے لئے (جنت کو )وسعت دے گا ۔ جب کہا جائے کہ کھڑے ہوجاؤ تو کھڑے ہوجایا کرو۔ اگر ایسا کرو گے تو اللہ ان لوگوں کو جو تم میں سے ایمان لائے ہیں اور علم سے بہرہ ور ہیں عظیم درجات بخشے گا۔ اور اللہ جانتا ہے جو تم کر تے ہو۔ ۱۱",
        "ایمان والو جب بھی رسول سے کوئی راز کی بات کرو تو پہلے صدقہ نکال دو کہ یہی تمہارے حق میں بہتری اور پاکیزگی کی بات ہے پھر اگر صدقہ ممکن نہ ہو تو خدا بہت بخشنے والا اور مہربان ہے ۱۲ ",
        "کیا تم اس بات سے ڈر گئے ہو کہ اپنی رازدارانہ باتوں سے پہلے خیرات نکال دو اب جب کہ تم نے ایسا نہیں کیا ہے اور خدا نے تمہاری توبہ قبول کرلی ہے تو اب نماز قائم کرو اور زکوِٰ ادا کرو اور اللہ و رسول کی اطاعت کرو کہ اللہ تمہارے اعمال سے خوب باخبر ہے ۱۳ ",
        "کیا تم نے ان لوگوں کو نہیں دیکھا ہے جنہوں نے اس قوم سے دوستی کرلی ہے جس پر خدا نے عذاب نازل کیا ہے یہ نہ تم میں سے ہیں اور نہ ان میں سے اور یہ جھوٹی قسمیں کھاتے ہیں اور خود بھی اپنے جھوٹ سے باخبر ہیں ۱۴ ",
        "اللرُ نے ان کے لئے سخت عذاب مہّیا کر رکھا ہے کہ یہ بہت بفِے اعمال کررہے تھے ۱۵ ",
        "انہوں نے اپنی قسموں کو سپر بنالیا ہے اور راہ هخدا میں رکاوٹ ڈال رہے ہیں تو ان کے لئے رسوا کرنے والا عذاب ہے ۱۶ ",
        "اللرُ کے مقابلہ میں ان کا مال اور ان کی اولاد کوئی کام آنے والا نہیں ہے یہ سب جہنّمی ہیں اور وہیں ہمیشہ رہنے والے ہیں ۱۷ ",
        "جس دن خدا ان سب کو دوبارہ زندہ کرے گا اور یہ اس سے بھی ایسی ہی قسمیں کھائیں گے جیسی تم سے کھاتے ہیں اور ان کا خیال ہوگا کہ ان کے پاس کوئی بات ہے حالانکہ یہ بالکل جھوٹے ہیں ۱۸ ",
        "ان پر شیطان غالب آگیا ہے اور اس نے انہیں ذکر خدا سے غافل کردیا ہے آگاہ ہوجاؤ کہ یہ شیطان کا گروہ ہیں اور شیطان کا گروہ بہرحال خسارہ میں رہنے والا ہے ۱۹ ",
        "بیشک جو لوگ خدا و رسول سے دشمنی کرتے ہیں ان کا شمار ذلیل ترین لوگوں میں ہے ۲۰ ",
        "اللرُنے یہ لکھ دیا ہے کہ میں اور میرے رسول غالب آنے والے ہیں بیشک اللہ صاحبِ قوت اور صاحب هعزت ہے ۲۱",
        "کسی ایسی قوم کو تو نہیں پائے گا جو اللہ اور روز قیامت پر ایمان رکھتی ہو اور وہ اللہ اور اس کے رسول کے دشمنوں کے ساتھ دوستی کرے خواہ وہ ان کے آباؤ اجداد ، اولاد ، بھائی اور رشتہ دار کیوں نہ ہوں وہ ایسے لوگ ہیں جن کے صفحہ دل پر ایمان لکھ دیا ہے اور اپنی طرف سے ایک روح کے ذریعے ان کی تقویت فرمائی ہے۔ انہیں جنت کے باغوں میں داخل کر ے گا جن کے درختوں کے نیچے نہریں جاری ہیں۔ وہ ہمیشہ ان میں رہیں گے۔ اللہ ان سے خوش ہے اور وہ اللہ سے خوش ہیں۔ وہ اللہ کا حزب ہیں۔ جان لو کہ اللہ کا حزب ہی کامیاب ہے۔ ۲۲"
    ],
    [
        "جو کچھ آسمانوں اور زمین میں ہے اللہ کی تسبیح کرتاہے اور وہ عزیز وحکیم ہے۔ ۱ ",
        "وہی ہے جس نے اہل کتاب کفار کو مسلمانوں سے پہلے مقابلہ میں ان کے گھروں سے نکال باہر کیا۔تم گمان نہیں کرسکتے تھے کہ وہ خارج ہوں گے اور وہ خود بھی گمان کرتے تھے ،ان کو آلیا۔اور ان کے دل میں خوف ڈال دیا ،اس طرح سے کہ وہ اپنے گھروں کو خود بھی ویران کرتے اور مومنین بھی ان کو ویران کرتے تھے۔پس اے آنکھوں والوعبرت حاصل کرو۔ ۲ ",
        "اور اگر یہ نہ ہوتا کہ اللہ نے جلاوطنی ان کیلئے مقرر ردی تھی تو وہ ان پر اس دنیا میں عذاب نازل کرتااور ان کے لئے آخرت میں بھی آگ کا عذاب ہے۔ ۳",
        "یہ اس بنا پرہے کہ انہوں نے اللہ اور اس کے رسول کے ساتھ دشمنی کی۔اور جو اللہ کے ساتھ دشمنی کرے تو عذاب الٰہی اس کیلئے شدید ہے۔ ۴ ",
        "کھجور کا ہر قیمتی درخت جو تم نے قطع کیا،یا اسے اس کی جگہ برقرار کھا ،سب کچھ اللہ کے فرمان سے تھا،تاکہ اللہ فاسقوں کو رسوا کرے۔ ۵ ",
        "اور جو کچھ اللہ اپنے رسول کو ان یہود سے لوٹا دے تو وہ ایسی چیز ہے جس پر قبضہ کر نے کے لئے (تم نے کوئی زحمت نہیں اٹھائی ) نہ تم نے(اس کے لئے) گھوڑے دوڑائے، نہ کوئی اونٹ ۔ ،لیکن اللہ اپنے رسولوں کو جس پر چاہے مسلط کردیتاہے اور اللہ ہر چیز پر قدرت رکھتاہے۔ ۶ ",
        "جوکچھ اللہ ان آبادیوں والوں سے اپنے رسول پر لوٹائے وہ خدا، رسول، ذوی القربیٰ، یتیموں، مسکینوں اور ابن السبیل (راستہ میں عاجز ہو کر رہ جانے والوں ) کے لئے ہے تاکہ (یہ عظیم مال) دست بدست تمہارے دولت مندوں کے درمیان گردش نہ کرے۔ جو کچھ اللہ کا رسول تمہارے لئے لایا ہے وہ لے لو اور جس سے منع کرے اس سے رک جاؤ اور اللہ کی مخالفت سے پرہیز کرو کیونکہ اللہ کا عذاب شدید ہے۔ ۷ ",
        "یہ اموال ان مہاجرین کے لئے ہیں جو اپنے گھر بار اور اموال سے باہر نکالے گئے ہیں اور وہ اللہ کے فضل اور اس کی رضا کو طلب کرتے ہیں اور اللہ اور اس کے رسول کی مدد کرتے ہیں، وہی لوگ سچے ہیں۔ ۸ ",
        "اور ان لوگوں کے لئے جو دارالہجرۃ (مدینہ) اور ایمان کے گھر میں مہاجرین سے پہلے سکونت اختیار کیے ہوئے ہیں اس طرح ہیں کہ ہر اس مسلمان کو جو ان کی طرف ہجرت کر کے آئے، دوست رکھتے ہیں اور اپنے دل میں اس چیز کے لئے جو مہاجرین کو دی گئی ہے کوئی ضرورت محسوس نہیں کرتے، وہ مہاجرین کو خود پر ترجیح دیتے ہیں، اگرچہ وہ خود بہت زیادہ فقیر ہوں اور جن لوگوں کو اللہ نے بخل اور اپنے نفس کی حرص سے بچا رکھا ہے وہی نجات پانے والے ہیں۔ ۹",
        "اور وہ لوگ جو ان کے بعد آئے ہیں اور کہتے ہیں پروردگارا! ہمیں اور ہمارے ان بھائیوں کو، جنہوں نے ایمان لانے میں ہم پر سبقت کی ہے، بخش دے اور ہمارے دلوں میں مومنین کی نسبت حسد و کینہ قرار نہ دے۔ پروردگار تو مہربان اور رحیم ہے۔ ۱۰ ",
        "کیا تو نے منافقین کو نہیں دیکھا جو اہل کتاب میں سے اپنے کافر بھائیوں سے کہتے تھے جس وقت تمہیں (وطن سے) باہر کریں تو ہم بھی تمہارے ساتھ ہوں گے اور تمہارے معاملہ میں کسی کی اطاعت نہیں کریں گے اور اگر تم سے جنگ کی گئی تو ہم تمہاری مدد کریں گے اور اللہ گواہی دیتا ہے کہ یہ جھوٹے ہیں۔ ۱۱ ",
        "اگر انہیں باہر نکال دیں تو یہ ان کے ساتھ باہر نہیں جائیں گے اور اگر ان سے جنگ ہوئی تو یہ ان کی مدد نہیں کریں گے اور اگر مدد کریں بھی تو میدان سے فرار کریں گے پھر ان کی کوئی مدد نہیں کرے گا۔ ۱۲ ",
        "تمہاری وحشت ان کے دلوں میں اللہ کے خوف سے زیادہ ہے یہ اس بنا پر کہ وہ نادان گروہ ہے۔ ۱۳ ",
        "وہ کبھی بھی تمہارے ساتھ مجموعی صورت میں جنگ نہیں کریں گے مگر مضبوط قلعوں کے اندر سے یا دیواروں کے پیچھے سے۔ ان کی جنگ آپس میں شدید ہے۔ (لیکن تمہارے مقابلہ میں کمزور ہیں ) ان کے ظاہر کی طرف تو دیکھتا ہے تو انہیں متحد پاتا ہے۔ جب کہ ان کے دل پراگندہ ہیں۔ یہ اس بنا پر ہے کہ وہ بے عقل قوم ہیں۔ ۱۴ ",
        "یہودیوں کے اس گروہ کا کام ان لوگوں کی طرح ہے جو ان سے کچھ پہلے تھے۔ انہوں نے اپنے کام کا تلخ مزہ چکھا۔ ان کے لئے دردناک عذاب ہے۔ ۱۵ ",
        "ان کا کام مثل شیطان کے ہے جس نے انسان سے کہا کافر ہوجا۔ (تاکہ تیری مشکلات حل ہوجائیں )۔ لیکن جب وہ کافر ہو گیا تو اس نے کہا میں تجھ سے بیزار ہوں۔ میں اس اللہ سے جو عالمین کا پروردگار ہے ڈرتا ہوں۔ ۱۶",
        "انجام ان کا یہ ہوا کہ وہ دونوں جہنم کی آگ میں ہیں۔ ہمیشہ اس میں رہیں گے اور یہ ستم گروں کی سزا ہے۔ ۱۷ ",
        "اے ایمان لانے والو! اللہ کی مخالفت سے پرہیز کرو۔ اور ہر انسان کو دیکھنا چاہئے کہ اس نے اپنے کل کے لئے آگے کیا بھیجا ہے اور اللہ سے ڈرو اس لئے کہ اللہ جس کام کو تم انجام دیتے ہو اس سے آگاہ ہے۔ ۱۸ ",
        "اور ان لوگوں کی طرح نہ ہو جاؤ جنہوں نے اللہ کو فراموش کردیا اور اللہ نے بھی انہیں خود فراموشی کا شکار کیا۔ اور وہ فاسق و گنہگار ہیں۔ ۱۹ ",
        "ہر گز اصحاب دوزخ اور اصحاب بہشت یکساں نہیں ہیں۔ صرف اصحاب جنت ہی کامیاب ہیں۔ ۲۰ ",
        "اگر اس قرآن کو ہم پہاڑ پر ناز ل کرتے تو تو دیکھتا کہ وہ (پہاڑ) اس کے سامنے خشوع سے پیش آتا اور خوف خدا سے ریزہ ریزہ ہوجاتا۔ یہ مثالیں جو ہم لوگوں کے لئے بیان کرتے ہیں تاکہ وہ غورکریں۔ ۲۱ ",
        "اللہ وہی ہے جس کے علاوہ کوئی معبود نہیں ہے۔وہ پوشیدہ وآشکار سے آگاہ ہے اور وہ رحمٰن ورحیم ہے۔ ۲۲ ",
        "اللہ وہی ہے جس کے علاوہ کوئی معبود نہیں۔ اصلی حاکم اور مالک وہی ہے ہر عیب سے منزہ ہے، کسی پرظلم نہیں کرتا، مومنین کو امنیت بخشتا ہے، ہر چیز کا نگہبان ہے، اسے شکست نہیں ہوتی ، طاقتور ہے،عظمت کے لائق ہے اور اس سے منزہ ہے جسے اس کا شریک قرار دیتے ہیں۔ ۲۳ ",
        "وہ خدا وند ہی خالق اور بے سابقہ پیدا کرنے والا ہے۔وہ (بے نظیر) صورت کشی کرنے والا ہے۔ اس کے لئے اچھے اچھے نام ہیں۔ جو کچھ آسمانوں اور زمین میں ہے اس کی تسبیح کرتا ہے اور وہ عزیز وحکیم ہے۔ ۲۴"
    ],
    [
        "اے ایمان لانے والو! تم میرے دشمن اور اپنے دشمن کو اپنا دوست نہ بناؤ ۔ تم ان کے لئے محبت کا اظہار کر تے ہو، حالانکہ جو حق تمہارے پاس آیا ہے وہ اس سے کافر ہوگئے ہیں۔ وہ رسول خدا کو اور تمہیں اس وجہ سے تمہارے شہر سے نکالتے ہیں کہ تم اپنے پروردگار اللہ پر ایمان لائے ہو ۔ اگر تم نے میری راہ میں جہاد کر نے اور میری خوشنودی حاصل کرنے کے لئے ہجرت کی ہے (تو تم ان سے دوستی کا رشتہ قائم نہ کرو)، تم مخفی طور پر ان سے دوستی کا رابطہ قائم کر رہے ہو حالانکہ جو کچھ تم پنہاں و آشکار ا کر تے ہو، میں اس سے اچھی طرح آگاہ ہوں۔ اور تم میں سے جو بھی یہ کام کرے وہ راہ راست سے گمراہ ہو گیا ہے۔ ۱ ",
        "اگر وہ تم پر مسلط ہو جائیں تو وہ تم سے دشمنی ہی کریں گے اور تمہارے ساتھ اپنے ہاتھ اور زبان سے بدی ہی کریں گے اور تمہیں کفر کی طرف پلٹا نے کی کوشش کریں گے۔ ۲ ",
        "تمہارے عزیز و اقربا اور تمہاری اولاد تمہیں ہر گز کوئی نفع نہیں دیں گے۔ وہ قیامت کے دن تمہارے درمیان جدائی ڈال دے گا اور جو کچھ تم کرتے ہو اللہ اسے دیکھ رہا ہے۔ ۳ ",
        "تمہارے لئے ابراہیم اور ان کے ساتھیوں کی زندگی ایک اچھا نمونہ ہے ۔جب انہوں نے اپنی مشرک قوم سے کہا:ہم تم سے اور جن کی تم اللہ کے سوا پرستش کرتے ہو ،ان سے بھی بیزار ہیں۔ہمارا تم سے کوئی واسطہ نہیں ہے،اور ہمارے تمہارے درمیان ہمیشہ ہمیشہ کی دشمنی ہوچکی ہے اور یہ حالت اس وقت تک جاری رہے گی حتیٰ کہ تم خدائے یگانہ پر ایمان لاؤ سوائے اس بات کے جس کا ابراہیم نے اپنے باپ (چچا)سے وعدہ کیا تھاکہ میں تیرے لئے طلب بخشش کروں گا،لیکن اس کے باوجود میں اللہ کے مقابلہ میں تیرے لئے کسی چیزکا مالک نہیں ہوں،پروردگار!ہم نے تجھ پر ہی توکل کیاہے،تیری ہی طرف لوٹے ہیں اور سب کی بازگشت تیری ہی طرف ہے۔ ۴ ",
        "پروردگارا!ہمیں کافروں کیلئے گمراہی کا سبب قرارنہ دے اور ہمیں بخش دے،اے ہمارے پروردگار!بے شک تو عزیز وحکیم ہے۔ ۵",
        "ان کی زندگی میں تمہارے لئے ایک اچھا نمونہ تھا،ان کے لئے جو اللہ اور روزقیامت پر ایمان رکھتے ہیں،اور جو شخص روگردانی کرے گا (تو خوداپنے آپ کوہی ضرر پہنچائے گاکیونکہ) اللہ تو بے نیاز ہے اور ہر قسم کی تعریف و ستایش کے قابل ہے۔ ۶ ",
        "امید ہے کہ اللہ تمہارے اور تمہارے دشمنوں کے درمیان (اسلام کے ذریعے)رشتۂ محبت قائم کر دے گا،اور اللہ قادر،بخشنے والا اورمہربان ہے۔ ۷ ",
        "خدانے تمہیں ان لوگوں سے جنہو ں نے امردین میں تم سے جنگ نہیں کی اور تمہیں تمہارے شہر اور دیار سے باہر نہیں نکالا ،نیکی کرنے اور عدالت کی رعایت کرنے سے منع نہیں کیا،کیونکہ اللہ عدالت کرنے والوں کو دوست رکھتاہے۔ ۸ ",
        "اللہ تو تمہیں صرف ان لوگوں سے د وستی کرنے سے منع کرتاہے جنہوں نے امردین میں تم سے جنگ کی اور تمہیں تمہارے گھروں سے باہر نکالاتھایا تمہارے باہر نکالنے میں (دشمنوں کی)مدد کی ہے اور جو شخص ان سے دوستی کرے گا وہی ظالم و ستم گر ہیں۔ ۹ ",
        "اے ایمان لانے والو! جب مومن عورتیں ہجرت کر کے تمہارے پاس آئیں تو تم ان کی آزمائش کر لیا کرو۔ اللہ تو ان کے ایمان سے اچھی طرح آگاہ ہے۔ پھر جب تم انہیں مومنہ پاؤ تو انہیں کفار کی طرف مت لو ٹاؤ کہ نہ تو وہ کفار کے لئے حلال ہیں اور نہ ہی کفار ان کے لئے حلال ہیں۔ اور جو کچھ ان کے شوہروں نے (ان سے ازدواج کر نے میں ) خرچ کیا ہے وہ انہیں دے دو۔ اب تمہارے لئے ان سے نکاح کر نے میں کوئی گناہ نہیں ہے جبکہ تم ان کا مہرا نہیں ادا کر دو، اور تم بھی کافر ہ بیویوں کو ہر گز اپنی زوجیت میں نہ رکھو(اور اگر تمہاری عورتوں میں سے کوئی کافرہ ہو جائے اور وہ کافروں کے شہر کی طرف بھاگ جائے) تو تم حق رکھتے ہو کہ جو حق مہر تم نے ادا کیا ہے اس کا مطالبہ کر و جس طرح وہ حق رکھتے ہیں کہ جن عورتوں سے وہ جدا ہوگئے ہیں، ان کے حق مہر کا تم سے مطالبہ کریں، یہ اللہ کا حکم ہے جو تمہارے درمیان حکم کر تا ہے۔ اور اللہ علیم و حکیم ہے۔ ۱۰ ",
        "اگر تمہاری بیویوں میں سے بعض تمہارے ہاتھ سے نکل جائیں (اور کفار کی طرف پلٹ جائیں ) پھر تم جنگ میں ان پر کامیابی حاصل کر لو",
        "اے پیغمبر! جب مومن عورتیں تیرے پاس آئیں اور تجھ سے ان شرائط پر بیعت کریں کہ وہ کسی چیز کو اللہ کا شریک قرار نہیں دیں گی۔ چوری نہیں کریں گی۔ زنا سے آلودہ نہ ہوں گی۔ اپنی اولاد کو قتل نہیں کریں گی اور اپنے ہاتھوں اور پاؤں کے آگے کوئی افتراء اور بہتان نہیں باندھیں گی، اور کسی شائستہ کام میں تیرے حکم کی مخالفت نہیں کریں گی تو تم ان سے بیعت لے لو اور ان کے لئے بارگاہ خدا میں طلب بخشش کرو، بیشک اللہ بخشنے والا اور مہربان ہے۔ ۱۲ ",
        "اے ایمان لانے والو! وہ قوم جس پر اللہ نے غضب کیا ہے اس سے دوستی نہ کرو۔ وہ آخرت سے اسی طرح مایوس ہو چکے ہیں جس طرح قبروں میں مدفون کفار مایوس ہیں۔ ۱۳"
    ],
    [
        "جو کچھ آسمانوں اور زمین میں ہے، وہ سب اللہ کی تسبیح کرتے ہیں، اور وہ صاحب قدرت اور حکیم و دانا ہے۔ ۱ ",
        "اے ایمان لانے والو! تم ایسی بات کیوں کرتے ہو جس پر تم خود عمل نہیں کرتے۔ ۲ ",
        "اللہ کے ہاں یہ بات بہت ہی غضب کا موجب ہے کہ تم ایسی بات کرو جس پر تم خود عمل نہیں کرتے۔ ۳ ",
        "اللہ ان لوگوں کو دوست رکھتا ہے جو اس کی راہ میں اس طرح صف بستہ ہو کر قتال کرتے ہیں جیسے وہ سیسہ پلائی ہوئی دیوار ہیں۔ ۴ ",
        "اس وقت کو یاد کرو جب موسیٰ نے اپنی قوم سے کہا: ’’اے میری قوم تم مجھے اذیت کیوں دیتے ہو، حالانکہ تم جانتے ہو کہ میں تمہاری طرف اللہ کا بھیجا ہوا رسول ہوں۔ جب وہ حق سے منحرف ہوگئے تو اللہ نے بھی ان کے دلوں کو ٹیڑھا کردیا۔ اور اللہ فاسقوں کو ہدایت نہیں کرتا۔ ۵",
        "اور اس وقت کو یاد کرو جب عیسیٰ بن مریم نے کہا: اے بنی اسرائیل! میں تمہاری طرف اللہ کا بھیجا ہوا رسول ہوں۔ میں اس کتاب کی جو مجھ سے پہلے بھیجی گئی، یعنی تورات کی تصدیق کرنے والا ہوں۔ اور ایک رسول کی بشارت دینے والا ہوں جو میرے بعد آئے گا اور اس کا نام احمد ہے۔ لیکن جب وہ (احمد) معجزات اور واضح دلائل کے ساتھ ان کی طرف آیا تو انہوں نے کہا کہ یہ تو ایک کھلا جادو ہے۔ ۶ ",
        "اس شخص سے بڑھ کر اور کون ظالم ہوگا جو اللہ پر جھوٹ باندھے حالانکہ اسے اسلام کی دعوت دی جا رہی ہے، اور اللہ ظالم قوم کو ہدایت نہیں کرتا۔ ۷ ",
        "وہ تو یہ چاہتے ہیں کہ اللہ کے نور کو اپنی پھونکوں سے بجھا دیں لیکن اللہ اپنے نور کو مکمل کر کے رہے گا، چاہے کافروں کو پسند نہ آئے۔ ۸ ",
        "وہی تو ہے کہ جس نے اپنے رسول کو ہدایت اور دین حق کے ساتھ بھیجا ہے تاکہ اسے تمام دینوں پر غالب کردے چاہے مشرکوں کو برا ہی لگے۔ ۹ ",
        "اے ایمان لانے والو! کیا میں تمہیں ایسی تجارت کی طرف رہبری نہ کروں جو تمہیں دردناک عذاب سے رہائی بخشے۔ ۱۰ ",
        "اللہ اور اس کے رسول پر ایمان لے آؤ اور اللہ کی راہ میں اپنے مالوں اور جانوں کے ساتھ جہاد کرو۔ یہ تمہارے لئے ہر چیز سے بہتر ہے اگر تم جانو۔ ۱۱ ",
        "اگر تم یہ کام کرو گے تو اللہ تمہارے گناہوں کو بخش دے گا اور تمہیں اس جنت کے باغوں میں داخل کرے گا جس کے (درختوں کے) نیچے نہریں جا رہی ہیں اور بہشت جاودانی کے مساکن میں تمہیں جگہ دے گا، اور یہ بہت بڑی کامیابی ہے۔ ۱۲ ",
        "اور ایک دوسری نعمت تمہیں بخشے گا جسے تم دوست رکھتے ہو، اور اللہ کی مدد و نصرت اور قریب کی فتح ہے اور مومنین کو بشارت دے دو۔ ۱۳ ",
        "اے ایمان لانے والو! اللہ کے ناصر و مددگار ہوجاؤ، جیسا کہ عیسیٰ ابن مریم نے حواریوں سے کہاتھا۔ اللہ کی طرف کون میرا یارومددگار بنے گا؟ تو حواریوں نے جواب دیا تھا ہم اللہ کے یارومددگار ہیں۔ اس موقع پر بنی اسرائیل کا ایک گروہ تو ایمان لے آیا اور ایک گروہ کافر ہو گیا، ہم نے ان لوگوں کی جو ایمان لائے تھے، ان کے دشمنوں کے مقابلہ میں مدد کی، اور انجام کار وہ ان پر غالب ہوئے۔ ۱۴"
    ],
    [
        "آسمانوں اور زمین میں جو کچھ ہے، وہ ہمیشہ اللہ کی تسبیح کرتے رہتے ہیں، (اس اللہ کی) جو مالک اور حاکم ہے اور ہر عیب و نقص سے مبرا اور عزیزوحکیم ہے۔ ۱ ",
        "وہ وہی ہے کہ جس نے امیین میں، خود انہیں میں سے ایک رسول مبعوث کیا، تاکہ وہ اس کی آیات کی ان پر تلاوت کرے، انہیں پاک کرے اور کتاب و حکمت کی انہیں تعلیم دے، اگرچہ وہ اس سے پہلے واضح گمراہی میں تھے۔ ۲ ",
        "اور وہ ان دوسرے لوگوں کے لئے بھی رسول ہے جو ابھی ان سے ملحق نہیں ہوئے، اور وہ عزیزو حکیم ہے۔ ۳ ",
        "یہ اللہ کا فضل ہے، وہ جسے چاہے (اور لائق دیکھے) اسے عطا کردے، اور اللہ صاحب فضل عظیم ہے۔ ۴ ",
        "جو لوگ تورات کے مکلف قرار دیئے گئے، پھر انہوں نے اس کا حق ادا نہ کیا (اس پر عمل نہ کیا)، وہ اس گدھے کی مانند ہیں جو کتابوں کا بوجھ اٹھائے ہوئے ہو۔ جس قوم نے آیات الٰہی کو جھٹلایا وہ بری مثال رکھتے ہیں اور اللہ ظالم لوگوں کو ہدایت نہیں کیا کرتا۔ ۵ ",
        "کہہ دیجئے:اے یہودیو! اگر تمہارا گمان یہ ہے کہ تمام لوگوں کو چھوڑ کر تم ہی اللہ کے دوست ہو، تو پھر موت کی تمنا کرو، اگر تم سچ کہتے ہو۔ ۶ ",
        "لیکن وہ ان اعمال کی وجہ سے جو وہ آگے بھیج چکے ہیں ہرگز موت کی تمنا نہیں کریں گے اور اللہ ظالموں کو اچھی طرح جانتا ہے۔ ۷ ",
        "کہہ دیجئے کہ یہ موت جس سے تم بھاگتے ہو، آخر کار تم سے ملاقات کر کے رہے گی۔ اس کے بعد تمہیں اس کے پاس لے جایا جائے گا جو پنہاں و آشکار سے با خبر ہے اور وہ تمہیں ان باتوں سے آگاہ فرمائے گا جو تم کیا کرتے تھے۔ ۸",
        "اے ایمان لانے والو! جمعہ کے دن کی نماز کے لئے پکارا جائے تو ذکرخدا (خطبہ و نماز) کی طرف دوڑ کر آؤ اور خرید و فروخت کو چھوڑ دو۔ یہ تمہارے لئے بہتر ہے اگر تم جانتے ہو۔ ۹ ",
        "پس جب نماز ختم ہو جائے تو تم آزاد ہو ۔ زمین میں پھیل جاؤ اور اللہ کا فضل طلب کرو اور اللہ کو بہت بہت یاد کرو تاکہ تم فلاح پاؤ۔ ۱۰ ",
        "اور جب وہ کوئی تجارت یا کھیل تماشا کی چیز کو دیکھتے ہیں تو ادھر کو چل کھڑے ہوتے ہیں اور تمہیں (حالت خطبہ میں ) کھڑا ہوا چھوڑ جاتے ہیں، آپ کہہ دیجئے جو کچھ اللہ کے پاس ہے ، وہ کھیل تماشے اور تجار ت سے بہتر ہے اور اللہ بہترین روزی دینے والا ہے۔ ۱۱"
    ],
    [
        "جب منافقین تیرے پاس آتے ہیں تو کہتے ہیں : ہم گواہی دیتے ہیں کہ یقیناً تو اللہ کا رسول ہے ، اللہ جانتا ہے کہ تو یقیناً اس کا رسول ہے ۔لیکن اللہ گواہی دیتا ہے کہ منافقین جھوٹے ہیں۔ ۱ ",
        "انہوں نے اپنی قسموں کو ڈھال بنا لیا ہے تاکہ وہ لوگوں کو اللہ کی راہ سے روکیں۔ بیشک وہ بہت ہی برے کام انجام دیتے ہیں۔ ۲ ",
        "یہ اس بنا پر ہے کہ وہ پہلے تو ایمان لائے اور پھر کافر ہو گئے۔ لہٰذا ان کے دلوں پر مہر لگا دی گئی ہے اور وہ حقیقت کو درک نہیں کرتے ۔ ۳ ",
        "جب تم انہیں دیکھتے ہو تو ان کا جسم اور حلیہ تمہیں تعجب میں ڈال دیتا ہے اور اگر وہ کوئی بات کر تے ہیں تو تو ان کی باتوں کو کان دھر کے سنتا ہے۔ حالانکہ وہ ایسی خشک لکڑیاں ہیں جنہیں دیوار کے سہارے کھڑا کر دیا گیا ہو۔ جو آواز بھی کہیں سے بلند ہوتی ہے اسے وہ اپنے بر خلاف خیال کر تے ہیں۔ وہ تمہارے حقیقی دشمن ہیں۔تم ان سے بچتے رہو۔ اللہ انہیں ہلاک کرے ، وہ حق سے کس طرح منحرف ہو جاتے ہیں۔ ۴",
        "جب ان سے یہ کہا جاتا ہے کہ (تم رسول اللہ کے پاس ) آؤ تاکہ رسول تمہارے لئے( استہزاء ، تکبر اور غرور سے ) استغفار کریں، تو وہ اپنے سروں کو ہلانے لگتے ہیں اور تم دیکھو گے کہ وہ تمہاری باتوں سے اعراض کر تے ہوئے تکبر کر رہے ہیں۔ ۵ ",
        "تم ان کے لئے استغفار کرو یا نہ کرو، ان کے لئے کوئی فرق نہیں ہے۔ اللہ انہیں ہر گز نہیں بخشے گا ۔ کیونکہ اللہ فاسق قوم کو ہدایت نہیں کرتا۔ ۶ ",
        "وہ تو ایسے لوگ ہیں جو یہ کہتے ہیں کہ ان لوگوں پر جو رسول خدا کے پاس ہیں کچھ خرچ نہ کرو تاکہ وہ سب کے سب پراگندہ ہو جائیں اور ( وہ اس بات سے غافل ہیں کہ) آسمانوں اور زمین کے خزانے اللہ ہی کے لئے ہیں، لیکن منافقین نہیں سمجھتے ۔ ۷ ",
        "وہ یہ کہتے ہیں اگر ہم مدینہ کی طرف لوٹ گئے تو عزت دار لوگ ذلیلوں کو باہر نکال دیں گے ، حالانکہ عزت اللہ، اس کے رسول اور مومنین کے لئے مخصوص ہے ۔ لیکن منافق نہیں جانتے ۔ ۸ ",
        "اے ایمان لانے والو! تمہارے مال اور اولاد تمہیں یاد خدا سے غافل نہ کریں اور جو ایسا کریں گے وہ خسارے میں رہیں گے۔ ۹ ",
        "ہم نے تمہیں جو روزی دے رکھی ہے اس میں سے خرچ کرو، قبل اس کے کہ تم میں سے کسی کی موت آپہنچے اور وہ یہ کہنے لگے ۔ پروردگار ! تو نے میری موت میں تھوڑی سی تاخیر کیوں نہ کی تا کہ میں صدقہ دیتا اور صالحین میں سے ہو جاتا۔ ۱۰ ",
        "جب کسی کی اجل آپہنچتی ہے تو اللہ ہر گز کسی کی موت کو تاخیر میں نہیں ڈالتا اور اللہ تمہارے ان اعمال سے جنہیں تم انجام دیتے ہو آگاہ ہے۔ ۱۱"
    ],
    [
        "جو بھی آسمانوں اور زمین میں ہیں وہ اللہ کی تسبیح کر تے ہیں۔ مالکیت اور حکومت بھی اسی کے لئے ہے اور حمد و ستائش بھی اسی کے لئے اور وہ ہر چیز پر قدرت رکھتا ہے۔ ۱ ",
        "اسی نے تم کو پیدا کیا ہے ( اور تمہیں آزادی اور اختیار دیا ہے) پس تم میں سے ایک گروہ تو کافر ہے اور ایک گروہ مومن اور اللہ تمہارے اعمال کو دیکھ رہا ہے۔ ۲ ",
        "اس (اللہ) نے آسمانوں اور زمین کو حق کے ساتھ پیدا کیا ہے اور تمہیں صورت عطا کی اور تمہاری بہترین صورت بنائی اور آخر میں سب کی بازگشت اسی کی طرف ہے ۔ ۳ ",
        "جو کچھ آسمانوں اور زمین میں ہے وہ اسے جانتا ہے اور جو کچھ تم پہناں یا آشکار کر تے ہو وہ اس سے با خبر ہے اور جو کچھ دل میں ہے اللہ اس سے آگاہ ہے۔ ۴ ",
        "کیا ان (کافر) لوگوں کی خبر جو تم سے پہلے تھے تم تک نہیں پہنچی کہ انہوں نے اپنے گناہوں کا مزہ کس طرح چکھا، اور ان کے لئے دردناک عذاب ہے۔ ۵ ",
        "یہ اس بناء پر ہوا کہ ان کے رسول واضح دلائل کے ساتھ ان کے پاس آئے تھے، لیکن انہوں نے کہا: کیا افراد بشر ہمیں ہدایت کر نا چاہتے ہیں اور اس طرح سے وہ کافر ہو گئے ، اور انہوں نے روگردانی کی اور اللہ (ان کی اطاعت سے ) بے نیاز تھا ، اور اللہ غنی اور لائق حمد و ستائش ہے۔ ۶ ",
        "کافروں نے یہ گمان کر لیا ہے کہ انہیں ہر گز زندہ کر کے اٹھایا نہیں جائیگا ۔ کہہ دیجئے ہاں ! مجھے اپنے پروردگار کی قسم ہے ۔ تم سب ضرور اٹھا ئے جاؤ گے۔ اس کے بعد جو کچھ تم عمل کیا کر تے تھے ا س کی وہ تمہیں خبر دے گا اور یہ اللہ کے لئے آسان ہے ۔ ۷ ",
        "اب جبکہ یہ بات ہے تو اللہ اور اس کے رسول اور اس نور پر ایمان لے آؤ جسے ہم نے نازل کیا ہے ۔ اور یہ جان لو کہ اللہ تمہارے ان اعمال سے آگاہ ہے جنہیں تم انجام دیتے ہو۔ ۸ ",
        "یہ وہ وقت ہو گا جب وہ تم سب کو اس ’’اجتماع کے دن ‘‘ جمع کر ے گا۔ وہ تغابن کا دن ہو گا۔ اور جو شخص اللہ پر ایمان لے آئے اور عمل صالح انجام دے تو وہ اس کے گناہوں کو بخش دے گااور وہ اس کو اس جنت کے باغوں میں داخل فرمائے گا جس کے (درختوں کے) نیچے نہریں جاری ہیں۔ اور وہ ہمیشہ ہمیشہ ان میں رہیں گے اور یہ ایک عظیم کامیابی ہے۔ ۹",
        "لیکن وہ لوگ جو کافر ہو گئے ہیں اور انہوں نے ہماری آیات کی تکذیب کی ہے، وہ دوزخ والے ہیں اور وہ ہمیشہ ہمیشہ اس میں رہیں گے اور ان کا نجام بہت ہی برا ہے۔ ۱۰ ",
        "کوئی مصیبت رونما نہیں ہوتی مگر اللہ کے اذن سے اور جو شخص اللہ پر ایمان لاتا ہے تو اللہ اس کے دل کی ہدایت فرما دیتا ہے اور اللہ ہر چیز کا جاننے والا ہے۔ ۱۱ ",
        "اور تم اللہ کی اطاعت کرو اور پیغمبر کی اطاعت کرو ۔ اور اگر تم روگردانی کرو گے(تو وہ تمہیں مجبور نہیں کرے گا) کیونکہ ہمارے رسول کا وظیفہ تو صرف واضح طور پر احکام پہچا دینا ہے۔ ۱۲ ",
        "اللہ وہی ہے اور اس کے سوا اور کوئی اللہ نہیں پس مومنین کو اسی پر توکل کر نا چاہئے۔ ۱۳ ",
        "اے ایمان لانے والو! تمہاری ازواج اور اولاد میں سے بعض تمہارے دشمن ہیں ان سے بچ کے رہو ، اور اگر معاف کر دو اور صرف نظر کر لو اور بخش دو ( تو اللہ تمہیں بخش دے گا) کیونکہ اللہ بخشنے والا مہربان ہے۔ ۱۴ ",
        "تمہارے اموال و اولاد تمہاری آزمائش کا ذریعہ ہیں اور عظیم جزا خداہی کے پاس ہے۔ ۱۵ ",
        "اس لئے جہاں تک ہوسکے تقویٰ اختیار کرو اور کان دھرکے سنو اور اطاعت کرو اور انفاق کرو۔ یہ تمہارے لئے بہتر ہے اور جو لوگ اپنے بخل سے بچ جائیں وہی رست گارو کامیاب ہیں۔ ۱۶ ",
        "اگر تم اللہ کو قرض حسنہ دو گے تووہ اسے تمہارے لئے کئی گنا کر دے گا اور تمہیں بخش دے گا اور اللہ قدردان اور بردبار ہے ۔ ۱۷ ",
        "وہ پنہاں و آشکار سے با خبر ہے اور وہ عزیز و حکیم ہے۔ ۱۸"
    ],
    [
        "اے پیغمبر ! جب تم عورتوں کو طلاق دینا چاہو تو عدت کے زمانہ میں طلاق دو۔ اور عدت کا حساب رکھو اور اس اللہ سے ڈرتے رہو جو تمہارا پروردگار ہے۔ نہ تو تم انہیں ان کے گھروں سے باہر نکالو اور نہ وہ (عدت کے دوران) باہر جائیں۔ سوائے اس صورت کے کہ وہ ظاہر بظاہر کوئی برا کام انجام دیں۔ یہ اللہ کی حدود ہیں اور جو شخص حدود الٰہی سے تجاوز کرتا ہے تو وہ خود اپنے ہی اوپر ظلم کرتا ہے۔تو نہیں جانتا ، شاید اللہ اس کے بعد کوئی اور نئی وضع اور اصلاحی ذریعہ فراہم کر دے۔ ۱ ",
        "جب ان کی عدت ختم ہو جائے تو پھر یا تو شائستہ طور پر انہیں روک دو یا شائستہ طریقہ سے ان سے جدا ہو جاؤ اور اپنے میں سے دو عادل مردوں کو گواہ بنالو، اور اللہ کے لئے شہادت کو قائم کرو۔ یہ ایسی چیز ہے جس کی ان لوگوں کو نصیحت کی جاتی ہے جو اللہ اور قیامت کے دن پر ایمان رکھتے ہیں۔ اور جو شخص تقویٰ الٰہی اختیار کرتا ہے تو اللہ اس کے لئے کوئی نہ کوئی نجات کی راہ فراہم کر دیتا ہے۔ ۲ ",
        "اور اسے ایسی جگہ سے روزی عطا فرماتا ہے جس کا اسے گمان بھی نہیں ہوتا۔ اور جو شخص اللہ پر توکل کرے تو اللہ اس کے امر کی کفایت کرتا ہے۔ اللہ اپنے امر کو انجام تک پہنچا کر رہتا ہے۔لیکن اللہ نے ہر چیز کے لئے اندازہ مقرر کر دیا ہے۔ ۳ ",
        "تمہاری عورتوں میں سے جو ماہانہ عادت سے ناامید ہیں، اگر تمہیں ان کی وضع میں (حاملہ ہونے کے لحاظ سے) شک ہو تو ان کی عدت تین ماہ ہے اور اسی طرح وہ عورتیں جنہوں نے ابھی ماہانہ عادت نہیں دیکھی ہے۔ اور حاملہ عورتوں کی عدت یہ ہے کہ وہ وضع حمل کریں۔ اور جو شخص تقویٰ اختیار کرے گا، اللہ اس پر کام آسان کر دے گا۔ ۴ ",
        "یہ اللہ کا فرمان ہے جو اس نے تم پر نازل کیا ہے اور جو شخص تقویٰ اختیار کرے گا تو اللہ اس کے گناہوں کو بخش دے گا اور اس کے اجرو ثواب کو بڑھا دے گا۔ ۵",
        "جہاں تم سکونت رکھتے ہو اور جو تمہارے اختیار میں ہے، وہاں ان (مطلقہ عورتوں ) کو سکونت دو، اور انہیں ضرر نہ پہنچاؤ کہ معاملے کو ان پر تنگ نہ کردو ( اور وہ گھر چھوڑنے پر مجبور ہو جائیں ) اور اگر وہ حاملہ ہوں تو ان کو نفقہ دو یہاں تک کہ وہ وضع حمل کریں اور اگر و ہ تمہارے بچے کو دودھ پلائیں تو تم اس کی اجرت دو اور بچوں کے بارے میں معاملے کوشا ئستہ مشورے کے ذریعے انجام دو، اور اگر تم میں باہم موافقت نہ ہو تو بچے کو دودھ پلانے کا کام دوسری عورت اپنے ذمہ لے گی۔ ۶ ",
        "جن لوگوں کے پاس وسیع ذرائع و وسائل ہیں وہ تو اپنی وسعت کے مطابق خرچ کریں۔ لیکن جو تنگ دست ہیں تو جو کچھ اللہ نے انہیں دیا ہے وہ اس میں سے خرچ کریں اللہ کسی شخص کو اس توانائی سے زیادہ جو اس نے اسے دی ہے، تکلیف نہیں دیتا۔ اللہ عنقریب سختی کے بعد آسانی قرار دے گا۔ ۷ ",
        "کتنے ہی شہر اور آبادیاں ایسی ہیں جن کے رہنے والوں نے اللہ اور اس کے رسولوں کے فرمان سے سر تابی کی تو ہم نے بھی ان کا حساب شدت کے ساتھ چکایا اور انہیں بہت ہی برے عذاب میں گرفتار کر دیا۔ ۸ ",
        "انہوں نے اپنے کردار و عمل کا وبال(وعذاب) چکھا اور ان کا انجام کار خسارہ اور نقصان تھا۔ ۹ ",
        "اللہ نے ان کے لئے شدید عذاب فراہم کیا، پس اے صاحبان ایمان و عقل ! تم اللہ کے حکم کی مخالفت سے پرہیز کرو، (کیونکہ) اللہ نے تم پر وہ چیز نازل کی ہے جو تمہارے لئے ایک نصیحت ہے۔ ۱۰ ",
        "تمہاری طرف ایک رسول بھیجا ہے جو اللہ کی واضح آیات کی تم پر تلاوت کرتا ہے، تاکہ ان لوگوں کی ، جو ایمان لائے اور عمل صالح انجا م دیتے ہیں، تاریکیوں سے نور کی طرف ہدایت کرے۔ پس جو شخص اللہ پرایمان لاتا، اور عمل صالح انجام دیتا ہے، اللہ اسے جنت کے باغات میں داخل فرمائے گا جن کے(درختوں کے )نیچے نہریں جا ری ہیں، وہ ہمیشہ ہمیشہ ان میں رہیں گے اور اللہ نے ان کے لئے اچھی روزی قرار دی ہے۔ ۱۱ ",
        "اللہ نے ہی ساتوں آسمانوں کو پیدا کیا ہے اور اتنی ہی زمینیں ( پیدا کی ہیں ) اس کا حکم ہمیشہ ان کے درمیان نازل ہوتا ہے تاکہ تم جان لو کہ اللہ ہر چیز پر قادر ہے، اور اس کا علم ہر چیز پر احاطہ رکھتا ہے۔ ۱۲"
    ],
    [
        "اے پیغمبر ! جو چیز اللہ نے تمہارے لئے حلال کی ہے اسے اپنی بیویوں کو خوش رکھنے کے لئے اپنے اوپر حرام کیوں کرتے ہو اور اللہ غفور و رحیم ہے۔ ۱ ",
        "اللہ نے ( ایسے موقعوں کے لئے) تمہاری قسموں کے کھولنے کی راہ کو واضح کر دیا ہے اور اللہ ہی تمہارا مولا ہے اور وہ علیم و حکیم ہے۔ ۲ ",
        "اس وقت کو یاد کرو کہ جب پیغمبر نے اپنا ایک راز اپنی بیویوں میں سے بعض کو بتلایا، لیکن جب اس نے اس راز کو افشاء کر دیا تو اللہ نے پیغمبرکواس سے آگا ہ کردیا اور پیغمبر نے اس کا ایک حصہ تو اس(بیوی) سے بیان کیا اور ایک حصہ بیان نہ کیا۔ جب پیغمبر نے اپنی بیوی کو اس کی خبر دی تو اس نے کہا کہ آپ کو اس بات سے کس نے آگاہ کیا ہے۔تو آپ نے فرمایا کہ علیم و خبیر اللہ نے مجھے اس بات سے آگاہ کیا ہے۔ ۳ ",
        "اگر تم دونوں اپنے فعل سے توبہ کر لو ( تو اس میں تمہارا نفع ہے) کیونکہ تمہارے دل حق سے پھر گئے ہیں، اور اگر تم دونوں نے اس(پیغمبر) کے بر خلاف اتفاق کر لیا تو (بھی تم اس کا کچھ نہ بگاڑ سکو گی) کیونکہ اللہ اس کا مدد گار ہے۔ اور اسی طرح جبرئیل اور صالح مومنین اور ان کے علاوہ تمام فرشتے اس کے پشتیبان ہیں۔ ۴ ",
        "اگر وہ(پیغمبر) تمہیں طلاق دے دے تو قریب ہے کہ اس کا پروردگار تمہاری جگہ اس کے لئے تم سے ا چھی بیویاں قرار دے جومسلمان ، مومن ، متواضع ، توبہ کرنے والیاں، عبادت گذار اور ہجرت کرنے والیاں اوربیوہ اور باکرہ ہوں گی۔ ۵ ",
        "اے ایمان لانے والو! اپنے آپ کو اور اپنے گھر والوں کو اس (جہنم کی) آگ سے بچاؤ جس کا ایندھن انسان اور پتھر ہوں گے۔اس آگ پر ایسے فرشتے مقرر ہیں جو بہت ہی سخت گیر اور تندو تیز ہیں۔ وہ کبھی بھی اللہ کی مخالفت نہیں کرتے اور اس کے احکام و فرامین پور ی پوری تعمیل کرتے۔ ۶ ",
        "اے کافرو! آج عذر خواہی نہ کرو، کیونکہ تمہیں تو صرف تمہارے اعمال کا ہی بدلہ دیا جائے گا۔ ۷",
        "ایمان والو خلوص دل کے ساتھ توبہ کرو عنقریب تمہارا پروردگار تمہاری برائیوں کو مٹا دے گا اور تمہیں ان جنتوں میں داخل کردے گا جن کے نیچے نہریں جاری ہوں گی اس دن خدا اپنے نبی اور صاحبانِ ایمان کو رسوا نہیں ہونے دے گا ان کا نور ان کے آگے آگے اور داہنی طرف چل رہا ہوگا اور وہ کہیں گے کہ خدایا ہمارے لئے ہمارے نور کو مکمل کردے اور ہمیں بخش دے کہ تو یقینا ہر شے پر قدرت رکھنے والا ہے ۸ ",
        "پیغمبر آپ کفر اور منافقین سے جہاد کریں اور ان پر سختی کریں اور ان کا ٹھکانا جہنّم ہے اور وہی بدترین انجام ہے ۹ ",
        "خدا نے کفر اختیار کرنے والوں کے لئے زوجہ نوح اور زوجہ لوط کی مثال بیان کی ہے کہ یہ دونوں ہمارے نیک بندوں کی زوجیت میں تھیں لیکن ان سے خیانت کی تو اس زوجیت نے خدا کی بارگاہ میں کوئی فائدہ نہیں پہنچایا اور ان سے کہہ دیا گیا کہ تم بھی تمام جہنمّ میں داخل ہونے والوں کے ساتھ داخل ہوجاؤ ۱۰ ",
        "اور خدا نے ایمان والوں کے لئے فرعون کی زوجہ کی مثال بیان کی ہے کہ اس نے دعا کی کہ پروردگار میرے لئے جنّت میں ایک گھر بنادے اور مجھے فرعون اور اس کے کاروبار سے نجات دلادے اور اس پوری ظالم قوم سے نجات عطا کردے ۱۱ ",
        "اور مریم بنت عمران علیھ السّلام کی مثال جس نے اپنی عفت کی حفاظت کی تو ہم نے اس میں اپنی روح پھونک دی اور اس نے اپنے رب کے کلمات اور کتابوں کی تصدیق کی اور وہ ہمارے فرمانبردار بندوں میں سے تھی ۱۲"
    ],
    [
        "برکتوں والی (اور زوال نا پذیر) ہے وہ ذات جس کے قبضۂ قدرت میں سارے عالم ہستی کی حکومت ہے اور وہ ہر چیز پر قدرت رکھتا ہے۔ ۱ ",
        "وہی وہ ذات ہے جس نے موت و حیات کو پیدا کیا، تاکہ وہ آزمائے کہ تم میں سے بہترین عمل کو ن کرتا ہے، اور وہ شکست ناپذیر اور بخشنے والا ہے۔ ۲ ",
        "وہی جس نے سا ت آسمانوں کو ایک دوسرے کے اوپر پیداکیا۔ تم خدائے رحمن کی مخلوق میں کوئی تضاد اور کسی قسم کا عیب نہیں دیکھو گے۔ پھر نظر دوڑا کر دیکھو۔ کیا تمہیں کوئی شگاف یا خلل نظر آتا ہے؟ ۳ ",
        "پھر دوبارہ (عالم ہستی کی طرف) نظر اٹھا کر دیکھو، انجام کار تیری نظر (خلل ونقص کی جستجو میں ناکام ہو کر) تیری طرف پلٹ آئے گی اور تھکی ہوئی ہوگی۔ ۴ ",
        "ہم نے نچلے آسمان کو روشن چراغوں سے زینت دی ہے اور انہیں شیاطین کے لئے ( شہب) تیر قرار دیا ہے، اور ہم نے ان کے لئے دوزخ کا عذاب فراہم کیا ہے۔ ۵ ",
        "اور ان لوگوں کے لئے جنہوں نے اپنے پروردگار کا کفر کیا، جہنم کا عذاب ہے اور وہ بری جگہ ہے۔ ۶ ",
        "جس وقت وہ اس میں ڈالے جائیں گے تو اس میں سے ایک وحشت ناک آواز سنیں گے اور وہ ہمیشہ جوش مار رہی ہوگی۔ ۷ ",
        "قریب ہے کہ وہ شدت غضب سے پارہ پارہ ہوجائے۔ جس وقت اس میں کوئی گروہ ڈالا جاتا ہے تو دوزخ کے نگران (فرشتے) ان سے سوال کرتے ہیں کیا تمہارے پاس اللہ کی طرف سے کوئی ڈرانے والا نہیں آیا تھا۔ ۸ ",
        "وہ کہیں گے، ہاں ! ڈرانے والا تو ہمارے پاس آیا تھا مگر ہم نے اسے جھٹلایا اور یہ کہا کہ اللہ نے بالکل کوئی چیز نازل نہیں کی ہے اور تم ایک بہت بڑی گمراہی میں ہو۔ ۹ ",
        "اور (یہ بھی) کہیں گے کہ اگر ( ان کی بات) سنتے یا سمجھتے تب تو (آج ) دوزخیوں میں نہ ہوتے۔ ۱۰ ",
        "اس موقع پر وہ اپنے گناہ کا اعتراف کر لیں گے، دوزخی اس کی رحمت سے دور رہیں۔ ۱۱ ",
        "وہ لوگ جو اپنے پروردگار سے پوشیدہ طور سے ڈرتے ہیں ان کے لئے بخشش اور اجر عظیم ہے۔ ۱۲",
        "اپنی گفتگو کو پوشیدہ رکھو یا آشکار کرو (کچھ فرق نہیں ہے) وہ (اللہ) دلوں کی باتوں سے آگا ہ ہے۔ ۱۳ ",
        "کیا وہ ہستی کہ جس نے تمام موجودات کو پیدا کیا ہے ان کے حالات سے آگاہ نہیں ہے؟ جب کہ وہ دقیق اسرار سے باخبر اور ہر چیز کا عالم ہے۔ ۱۴ ",
        "وہی تو ہے کہ جس نے زمین کو تمہارے لئے تسخیر کر دیا۔ اس کے دوش پر چلو پھرو اور اللہ کی عطا کردہ روزی میں سے کھاؤ اور تم سب کی باز گشت اسی (اللہ ہی) کی طرف ہے۔ ۱۵ ",
        "جو آسمان پر حاکم ہے کیا تم اس کے عذاب سے خود کو امان میں سمجھتے ہو یا زمین اس کے حکم سے پھٹ جائے اور تمہیں نگل لے اور مسلسل لرزتی اور کانپتی رہے۔ ۱۶ ",
        "یا تم خداوند آسمان کے عذاب سے اپنے آپ کو امان میں سمجھتے ہو کہ وہ ایسی آندھی تم پر بھیج دے جو سنگریزوں سے بھری ہوئی ہو اور تم جلدی ہی جان لو گے کہ میری دھمکیاں کیسی ہیں۔ ۱۷ ",
        "وہ لوگ جو ان سے پہلے تھے انہوں نے (آیات الٰہی کی) تکذیب کی تھی، لیکن (دیکھو) میرا عذاب کیسا تھا؟ ۱۸ ",
        "کیا انہوں نے ان پرندوں کی طرف نہیں دیکھا، جو ان کے سروں کے اوپر کبھی اپنے پروں کو پھیلائے ہوئے ہوتے ہیں اور کبھی سمیٹے ہوئے ہوتے ہیں ؟ خدائے رحمن کے سوا کوئی انہیں آسمان کی بلندی پر روکے ہوئے نہیں ہوتا۔ کیونکہ وہ ہر چیز کو دیکھتا ہے۔ ۱۹ ",
        "کیا وہ جو تمہارا لشکر ہے وہ اللہ کے مقابلہ میں تمہاری مدد کرسکتا ہے؟ لیکن کافر تو صرف دھوکہ میں ہیں۔ ۲۰ ",
        "کیا وہ جو تمہیں روزی دیتا ہے اگر وہ اپنی روزی روک لے ( تو تمہاری ضروریات کون پوری کر سکتا ہے) لیکن وہ تو سرکشی اور حقیقت سے فرار کرتے ہوئے ہٹ دھرمی سے کام لیتے ہیں۔ ۲۱ ",
        "کیا وہ شخص جو منہ کے بل گر ا ہوا چل رہا ہو ہدایت کے زیادہ نزدیک ہے یا وہ شخص جو راست قامت صراط مستقیم پر گامزن ہے؟ ۲۲ ",
        "کہہ دیجئے وہی تو ہے کہ جس نے تمہیں پیدا کیا ہے، اور تمہارے لئے کان ، آنکھیں اور دل قرار دئیے، لیکن تم بہت ہی کم شکر کرتے ہو۔ ۲۳ ",
        "کہہ دیجئے کہ وہی تو ہے کہ جس نے تمہیں زمین میں پیدا کیا، اوراسی کی طرف تم لوٹ جاؤ گے۔ ۲۴ ",
        "وہ کہتے ہیں کہ اگر تم سچ کہتے ہو تو یہ قیامت کا وعدہ کب پورا ہوگا۔ ۲۵ ",
        "کہہ دیجئے کہ اس کا علم تو اللہ ہی کے ساتھ مخصوص ہے ۔ اور میں تو صرف واضح و آشکار ڈرانے والا ہوں۔ ۲۶",
        "جس وقت اس وعدۂ الٰہی کو قریب سے دیکھیں گے تو کافروں کے چہرے قبیح اور سیاہ ہو جائیں گے اور انہیں کہا جائے گا، یہ وہی چیز ہے جس کا تم تقاضا کیا کرتے تھے۔ ۲۷ ",
        "کہہ دیجئے: اگر اللہ مجھے اور ان تمام لوگوں کو جو میرے ساتھ ہیں ہلاک کر دے یا ہم پر رحم کرے تو بھی کافروں کو دردناک عذاب سے کون پناہ دے گا؟ ۲۸ ",
        "کہہ دیجئے: وہ (اللہ) رحمن ہے، ہم اس پر ایمان لائے ہیں اور اسی پر ہم نے توکل کیا ہے، اور عنقریب تم جان لو گے کہ کون شخص واضح گمراہی میں ہے۔ ۲۹ ",
        "کہہ دیجئے: مجھے بتاؤ اگر تمہاری (سر زمین کے) پانی زمین کے اندر چلے جائیں تو کون تمہارے لئے جاری پانی لا سکتا ہے؟ ۳۰"
    ],
    [
        "ن، قسم ہے قلم کی اور اس کی جو کہ وہ قلم سے لکھتے ہیں۔ ۱ ",
        "اپنے پروردگار کی عنایت سے تو (ہرگز) مجنون نہیں ہے۔ ۲ ",
        "اور تیرے لئے عظیم اور ہمیشہ رہنے والا (اور ختم نہ ہونے والا) اجرو ثواب ہے۔ ۳ ",
        "اورتو اخلاق کے عظیم درجہ پر فائز ہے۔ ۴ ",
        "اور عنقریب تو بھی دیکھ لے گا اور وہ بھی دیکھ لیں گے۔ ۵ ",
        "کہ تم میں سے کون مجنون ہے۔ ۶ ",
        "تیرا پروردگار ہر شخص سے بہتر جانتا ہے کہ اس کی راہ سے کون شخص گمراہ ہوا ہے ، اور وہ ہدایت پانے والوں کو بھی بہتر طور پر جانتا ہے۔ ۷ ",
        "اب جب کہ یہ بات ہے تو تکذیب کرنے والوں کی اطاعت نہ کرو۔ ۸ ",
        "وہ تو یہ چاہتے ہیں کہ تم کچھ نرمی اختیار کرو تاکہ وہ بھی کچھ نرمی کریں۔ ۹ ",
        "اور ہر پست اور بہت زیادہ قسمیں کھانے والے آدمی کی اطاعت نہ کرو۔ ۱۰ ",
        "جو بہت ہی زیادہ عیب جو اور چغل خور ہے۔ ۱۱ ",
        "نیک کاموں میں بہت زیادہ رکاوٹیں ڈالنے والا، تجاوز کرنے والا اور گنہگار ہے۔ ۱۲ ",
        "اور ان سب باتوں کے علاوہ کینہ پرور، پر خور، سخت مزاج اور حرام زادہ ہے۔ ۱۳ ",
        "کہیں ایسا نہ ہو کہ صاحب مال اور زیادہ اولاد ہونے کی وجہ سے اس کی پیروی کرنے لگو۔ ۱۴ ",
        "جب ہماری آیات اس کے سامنے پڑھی جاتی ہیں تو کہتا ہے کہ یہ تو گزرے ہوئے لوگوں کے بے فائدہ افسانے ہیں۔ ۱۵",
        "ہم عنقریب اس کی ناک پر ننگ و عار کا داغ لگا دیں گے۔ ۱۶ ",
        "ہم نے انہیں آزمایا جیسا کہ ہم نے باغ والوں کی آزمائش کی تھی جب انہوں نے یہ قسم کھائی کہ باغ کے پھلوں کو صبح کے وقت (حاجت مندوں کی نگاہوں سے بچا کر) چنیں گے۔ ۱۷ ",
        "اور ان میں چیز کا استثناء نہ کریں گے۔ ۱۸ ",
        "لیکن تیرے پروردگارکا ایک گھیر لینے والا عذاب ان کے سارے باغ پر نازل ہوگیا جبکہ وہ سوئے ہوئے تھے۔ ۱۹ ",
        "اور وہ ہرا بھرا باغ تاریک رات کی مانند ہوگیا۔ ۲۰ ",
        "صبح کے وقت انہوں نے ایک دوسرے کو صدا دی۔ ۲۱ ",
        "اگر تمہارا ارادہ پھلوں کو توڑ نے کا ہو تو اپنے کھیت اور باغ کی طرف چلو۔ ۲۲ ",
        "وہ چل پڑے اور ایک دوسرے سے آہستہ آہستہ کہتے جاتے تھے۔ ۲۳ ",
        "اس بات کا خیال رکھو کہ ایک بھی فقیر تمہارے پاس نہ آنے پائے۔ ۲۴ ",
        "انہوں نے صبح کے وقت یہ مصمم ارادہ کر لیا کہ وہ پوری قوت کے ساتھ حاجت مندوں کو روکیں گے۔ ۲۵ ",
        "پس(جب باغ میں وارد ہوئے اور) اسے دیکھا تو کہنے لگے کہ ہم تو راستہ بھول گئے ہیں۔ ۲۶ ",
        "بلکہ ہم محروم ہو گئے ہیں۔ ۲۷ ",
        "ان میں سے ایک (جو سب سے زیادہ عقلمند تھا) نے کہا: کیا میں نے تم سے یہ نہیں کہا تھا کہ تم اللہ کی تسبیح کیوں نہیں کرتے؟ ۲۸ ",
        "انہوں نے کہا: ہمارا پروردگار پاک و پاکیزہ اور منزہ ہے، یقیناً ہم ہی ظالم تھے۔ ۲۹ ",
        "پھر انہوں نے ایک دوسرے کی طرف رخ کیا اور ایک دوسرے کو ملامت کرنے لگے۔ ۳۰ ",
        "اور کہا: وائے ہو ہم پر ہم ہی طغیان گر اور سر کش تھے۔ ۳۱ ",
        "ہم امید رکھتے ہیں کہ ہمارا پروردگار (ہمیں بخش دے اور) اس کے بجائے اس سے بہتر ہمیں دے دے، کیونکہ اب ہم اس کی طرف متوجہ ہو گئے ہیں۔ ۳۲ ",
        "اللہ کا عذاب ( دنیا میں ) اسی طرح سے ہوتا ہے۔ تاہم اگر وہ جانتے تو آخرت کا عذاب اس سے بھی بڑا ہے۔ ۳۳ ",
        "پرہیز گاروں کے لئے ان کے پروردگار کے پاس جنت کے پر نعمت باغات ہیں۔ ۳۴ ",
        "کیا ہم مومنین کو مجرمین کی طرف قرار دے دیں ؟ ۳۵ ",
        "تمہیں کیا ہوگیا ہے تم کس قسم کے فیصلے کرتے ہو؟ ۳۶ ",
        "کیا تمہارے پاس کوئی کتا ب ہے کہ جس سے تم درس پڑھتے ہو؟ ۳۷ ",
        "کیا جسے تم انتخاب کرتے ہو وہ تمہارے لئے ہی مخصوص ہے؟ ۳۸ ",
        "یا تم نے قیامت کے دن تک کے لئے کوئی تاکیدی عہد و پیمان لے لیا ہے کہ جو کچھ تم اپنے نفع کے لئے اختیار کروگے وہ اسے تمہارے ہی لئے قرار دے دے گا؟ ۳۹ ",
        "ان سے پوچھ لیجئے ان میں سے کون اس قسم کی چیز کی ضمانت لیتا ہے؟ ۴۰ ",
        "یا ان کے ایسے معبود ہیں جو اللہ کے ہاں ان کی شفاعت کریں گے؟اگر وہ سچ کہتے ہیں تو اپنے معبودوں کو سامنے لائیں۔ ۴۱ ",
        "اس دن کو یاد کرو جس میں پاؤں کی پنڈلی وحشت سے برہنہ ہو جائے گی اور انہیں سجدے کی دعوت دی جائے گی لیکن وہ اس پر قادر نہیں ہوں گے۔ ۴۲",
        "حالت یہ ہوگی کہ ان کی آنکھیں ( شرمساری کی شدت سے) نیچے ہوں گی اور ذلت و خواری نے ان کے وجود کو گھیر رکھا ہوگا۔ انہیں اس سے پہلے بھی جبکہ وہ صحیح و سالم تھے سجدے کی دعوت دی جایاکرتی تھی۔ ۴۳ ",
        "جو لوگ اس بات کی تکذیت کرتے ہیں، مجھے ان کے لئے رہنے دے۔ ہم انہیں ایسی جگہ سے جسے وہ نہیں جانتے تدریجاً عذاب کی طرف لے جائیں گے۔ ۴۴ ",
        "اور میں انہیں ڈھیل دیتا رہوں گا، کیونکہ میرے منصوبے محکم اور دقیق ہیں۔ ۴۵ ",
        "یا تو ان سے کچھ اجرت مانگتا ہے کہ جس کا ادا کرنا ان کے لئے سنگین ہے؟ ۴۶ ",
        "یا ان کے پاس غیب کے اسرار ہیں کہ جنہیں وہ لکھتے رہتے ہیں۔ ۴۷ ",
        "اب جبکہ ایسا ہے تو تم صبر کرو اور اپنے پروردگار کے حکم کے منتظر رہو اور مچھلی والے (یونس) کی طرح نہ بنو جب کہ اس نے اللہ کو پکارا اور وہ غم و اندوہ کی حالت میں تھا۔ ۴۸ ",
        "اگر اللہ کی رحمت اس کی مدد کے لئے نہ آتی تو ( مچھلی کے پیٹ سے) اس حال میں باہر پھینکا جاتا کہ وہ مذموم ہوتا۔ ۴۹ ",
        "لیکن اس(یونس) کے پروردگار نے اس کو برگزیدہ کرلیا اور صالحین میں سے قرار دیا۔ ۵۰ ",
        "قریب ہے کہ کفار آیات کو سن کر تجھے اپنی آنکھوں سے ہلاک کر دیں اور وہ کہتے ہیں کہ یہ تو دیوانہ ہے۔ ۵۱ ",
        "در آنحالیکہ یہ ( قرآن) عالمین کے لئے پیام بیداری کے علاوہ اور کچھ نہیں ہے۔ ۵۲"
    ],
    [
        "وہ دن جو یقیناً واقع ہو گا۔ ۱ ",
        "اور یہ واقع ہونے والا دن کیا ہے؟ ۲ ",
        "اور تجھے کیا معلوم کہ وہ واقع ہونے والا دن کیا ہے؟ ۳ ",
        "قوم ثمود و عاد نے (اللہ کی طرف سے) سرکوبی کرنے والے عذاب کا انکار کیا۔ ۴ ",
        "پس قوم ثمود تو سرکش عذاب سے ہلاک ہوئی۔ ۵ ",
        "اور قوم عاد طغیانی کرنے والی ٹھنڈی اور زور دار تیز آندھی سے ہلاک ہوئی۔ ۶ ",
        "(اللہ نے) بنیادوں کو اکھاڑنے والی اس تیز آندھی کو سات راتوں اور آٹھ دنوں تک پے در پے ان پرمسلط رکھا ( اگر تو وہاں ہوتا )تو دیکھتا کہ وہ قوم بوسیدہ تنوں اور کھجور کے کھوکھلے درختوں کی مانند اس تیز آندھی کے درمیان زمین پر پڑی ہے اور ہلاک ہو گئی ہے۔ ۷ ",
        "کیا ان میں سے تو کسی کو باقی دیکھتا ہے؟ ۸",
        "پھر فرعون اور وہ لوگ جو اس سے پہلے تھے(قوم لوط) بہت بڑے گناہوں کے مرتکب ہوئے۔ ۹ ",
        "انہوں نے اپنے پروردگار کے بھیجے ہوئے رسول کی مخالفت کی اور اللہ نے بھی انہیں شدید عذاب میں گرفتار کیا۔ ۱۰ ",
        "پس ہم نے اس وقت ، جب پانی میں طغیانی آئی، تو تمہیں کشتی میں سوار کر دیا۔ ۱۱ ",
        "تاکہ ہم اسے تمہارے لئے تو تذکرہ کاوسیلہ قرار دیں اور سننے والے کان اسے یاد رکھتے ہیں۔ ۱۲ ",
        "پس جونہی کہ ایک مرتبہ صور پھونکا جائے گا۔ ۱۳ ",
        "اور زمین اور پہاڑ اپنی جگہ سے اٹھا لئے جائیں گے، اور وہ یکایک ٹکرا کر پارہ پارہ ہو جائیں گے۔ ۱۴ ",
        "پس اس دن (یہ عظیم امر) واقع ہو گا۔ ۱۵ ",
        "آسمان پھٹ جائیں گے اور کمزور ہو کر گر پڑیں گے۔ ۱۶ ",
        "فرشتے آسمانوں کے کناروں پر ہوں گے۔اور اس دن تیرے پروردگار کے عرش کو آٹھ (فرشتے) اپنے اوپر اٹھالیں گے۔ ۱۷ ",
        "اس دن تم سب کے سب بارگاہ خداوندی میں پیش کیے جاوٗ گے اور تمہارے کاموں میں سے کوئی چیز مخفی نہیں رہے گی۔ ۱۸ ",
        "لیکن وہ شخص جس کا نامۂ اعمال اس کے دائیں ہاتھ میں ہوگا،(وہ فرط مسرت سے کہے گا کہ (اے اہل محشر ) لومیرانامۂ اعمال پڑھو۔ ۱۹ ",
        "مجھے لقین تھا کہ (قیامت آکے رہے گی اور ) میرے اعمال کا حساب ہوگا۔ ۲۰ ",
        "وہ ایک کامل پسندیدہ زندگی میں قرار پائے گا۔ ۲۱ ",
        "ایک عالی جنت میں۔ ۲۲ ",
        "جس کے پھل دسترس میں ہوں گے۔ ۲۳ ",
        "(اور ان سے کہا جا ئیگا) مزے مزے سے کھا وٗ اور پیو، یہ ان اعمال کا بدلہ ہے جنہیں تم نے گذشتہ ایام میں انجام دیا تھا۔ ۲۴ ",
        "لیکن وہ شخص جس کا نامہ اعمال اس کے بائیں ہاتھ میں دیا جائے گا وہ کہے گا: اے کاش میرا نامۂ اعمال مجھے ہر گز نہ دیا جاتا۔ ۲۵ ",
        "اور میں یہ نہ ہی جانتا کہ میرا حساب کیا ہے؟ ۲۶ ",
        "اے کاش! مجھے تو موت ہی آجاتی۔ ۲۷ ",
        "میرے مال و دولت نے مجھے ہر گزبے نیاز نہیں کیا۔ ۲۸ ",
        "میری قدرت بھی میرے ہاتھ سے نکل گئی۔ ۲۹ ",
        "اسے پکڑو اور طوق و زنجیر میں جکڑ دو۔ ۳۰ ",
        "پھر اسے جہنم میں پھینک دو۔ ۳۱ ",
        "اس کے بعد اسے ایسی زنجیر میں باندھ دو جو ستر ہاتھ لمبی ہے۔ ۳۲ ",
        "کیونکہ وہ ہر گز خداوند عظیم پر ایمان نہیں لاتا تھا۔ ۳۳ ",
        "اور نہ ہی مساکین کو کھانا کھلانے کی لوگوں کو تشویق کرتا تھا۔ ۳۴",
        "لہٰذا آج یہاں اس کا کوئی مہربان اور یارو یاور نہیں ہے۔ ۳۵ ",
        "اور نہ ہی پیپ اور خون کے علاوہ کوئی اور کھانا ہے۔ ۳۶ ",
        "ایسی غذا جسے خطا کاروں کے علاوہ اور کوئی نہیں کھاتا۔ ۳۷ ",
        "قسم کھاتا ہوں میں اس کی جسے تم دیکھ رہے ہو۔ ۳۸ ",
        "اور اس کی جسے تم نہیں دیکھتے۔ ۳۹ ",
        "کہ یہ قرآن ، ایک بزرگوار رسول کی زبان سے نکلا ہوا کلام ہے۔ ۴۰ ",
        "اور یہ کسی شاعر کا قول نہیں ہے، لیکن تم بہت کم ایمان لاتے ہو۔ ۴۱ ",
        "اور نہ ہی یہ کسی کا ہن کا قول ہے۔ لیکن تم بہت ہی کم متذکر ہوتے ہو۔ ۴۲ ",
        "(یہ) عالمین کے پروردگار کی طرف سے نازل ہوا ہے۔ ۴۳ ",
        "اگر وہ ہم پر جھوٹ باندھتا۔ ۴۴ ",
        "تو ہم اسے پوری قدرت کے ساتھ پکڑ لیتے۔ ۴۵ ",
        "اس کے بعد ہم اس کے دل کی رگ کو کاٹ دیتے۔ ۴۶ ",
        "اور تم میں سے نہ کوئی ہمیں روک سکتا، نہ اس کی حمایت کرتا۔ ۴۷ ",
        "یہ یقیناً پرہیزگاروں کے لئے ایک تذکر و نصیحت ہے۔ ۴۸ ",
        "اور ہم جانتے ہیں کہ تم میں سے بعض اس کی تکذیب کرتے ہیں۔ ۴۹ ",
        "اور یہ کافروں کے لئے مایۂ حسرت ہے۔ ۵۰ ",
        "اور وہ خالص یقین ہے۔ ۵۱ ",
        "( اب جبکہ ایسا ہے تو) تم اپنے عظیم پروردگار کے نام کی تسبیح کرو۔ ۵۲"
    ],
    [
        "ایک سوال کرنے والے نے عذاب کا سوال کیا جو واقع ہوگیا۔ ۱ ",
        "یہ عذاب کفار کے ساتھ مخصوص ہے اور کوئی بھی شخص اسے دفع نہیں کر سکتا۔ ۲ ",
        "یہ ذی المعارج اللہ کی طرف سے ہے۔ ۳ ",
        "فرشتے اور روح ( مخصوص فرشتے) اس دن جس کی لمبائی پچاس ہزار سال ہوگی۔ اس کی طرف عروج کریں گے۔ ۴ ",
        "اس بناء پر صبر جمیل اختیار کرو۔ ۵ ",
        "کیونکہ وہ تو اس دن کو دور سمجھتے ہیں۔ ۶ ",
        "اور ہم اسے نزدیک سمجھتے ہیں۔ ۷ ",
        "اس دن آسمان پگھلی ہوئی دھات کی طرح ہو جائے گا۔ ۸ ",
        "اور پہاڑ رنگین بکھری ہوئی اون کی طرح ہو جائیں گے۔ ۹ ",
        "اور کوئی مخلص دوست اپنے دوست کی خبر گیری نہیں کرے گا۔ ۱۰",
        "وہ انہیں دکھائے جائیں گے (لیکن ہر شخص اپنی مشکل میں گرفتار ہوگا) گنہگار چاہے گا کہ اس دن کے عذاب کے بدلے میں اپنی اولاد کو فدا کر دے۔ ۱۱ ",
        "اور اپنی بیوی اور اپنے بھائی (کو بھی)۔ ۱۲ ",
        "اور اپنے اس قبیلہ کو بھی جو ہمیشہ اس کی حمایت کرتا تھا۔ ۱۳ ",
        "اور روئے زمین کے تمام لوگوں کو بھی، تاکہ وہ اس کی نجات کا سبب بن جائیں۔ ۱۴ ",
        "لیکن ہر گز ایسا نہیں ہوگا، آگ کے جلانے والے شعلے ہوں گے۔ ۱۵ ",
        "جو ہاتھ پاؤں اور سر کے چمڑے کو اکھاڑ کر لے جائیں گے۔ ۱۶ ",
        "اور وہ ان لوگوں کو،جنہوں نے حکم خدا کی طرف سے روگردانی کی تھی، پکاریں گے۔ ۱۷ ",
        "اور انہیں بھی کہ جنہوں نے مال کو جمع کیا اور ذخیرہ کیا۔ ۱۸ ",
        "انسان حریص اور کم طاقت پیدا کیا گیا ہے۔ ۱۹ ",
        "جب اسے کوئی برائی پہنچے تو بے تابی کرتا ہے۔ ۲۰ ",
        "اور جب اسے کوئی بھلائی پہنچے تو دوسروں سے دریغ کرتا ہے (اور منع کرتا ہے)۔ ۲۱ ",
        "سوائے نماز پڑھنے والوں کے۔ ۲۲ ",
        "جو نماز کو بلا ناغہ ہمیشہ بجا لاتے ہیں۔ ۲۳ ",
        "اور (سوائے ان لوگوں کے) جن کے مال میں حق معلوم ہے۔ ۲۴ ",
        "سوال کرنے والوں اور محروموں کے لئے۔ ۲۵ ",
        "اور وہ لوگ جو جزا کے دن پر ایمان رکھتے ہیں۔ ۲۶ ",
        "اور وہ لوگ جو اپنے پروردگار کے عذاب سے ڈرتے رہتے ہیں۔ ۲۷ ",
        "کیونکہ وہ اپنے آپ کو پروردگار کے عذاب سے ہر گز امان میں نہیں سمجھتے۔ ۲۸ ",
        "اور وہ لوگ جو اپنے دامن کو بے عفتی سے محفوظ رکھتے ہیں۔ ۲۹ ",
        "اور اپنی بیویوں اور کنیزوں کی نسبت کہ جن سے فائدہ اٹھانے میں انہیں کسی قسم کی ملامت نہیں ہوگی۔ ۳۰ ",
        "اور جو لوگ اس سے زیادہ طلب کریں تو وہ تجاوز کرنے والے ہیں۔ ۳۱ ",
        "اور وہ لوگ جو اپنی امانتوں اور عہد و پیمان کی رعایت کرنے والے ہیں۔ ۳۲ ",
        "اور وہ لوگ جو شہادت حق کے ادا کرنے کے لئے قیام کرتے ہیں۔ ۳۳ ",
        "اور وہ لوگ جو نماز کو پابندی کے ساتھ ادا کرتے ہیں۔ ۳۴ ",
        "یہی لوگ جنت کے باغات میں عزت و تکریم سے رہیں گے۔ ۳۵ ",
        "ان کفار کو کیا ہوگیا ہے کہ وہ جلدی جلدی تیرے پاس آتے ہیں۔ ۳۶ ",
        "دائیں طرف سے بھی اور بائیں طرف سے بھی (جنت کی طمع رکھتے ہیں )۔ ۳۷ ",
        "کیا ان میں سے ہر ایک کو یہ طمع ہے کہ وہ اللہ کی نعمتوں والی جنت میں داخل ہوجائے۔ ۳۸ ",
        "ہر گز ایسا نہیں ہوگا، ہم نے انہیں اس چیز سے پیدا کیا ہے، جس کا انہیں خود علم ہے۔ ۳۹",
        "مشرقوں اور مغربوں کے پر ور دگار کی قسم ، ہم اس بات پر قادر ہیں۔ ۴۰ ",
        "کہ ان کی جگہ ایسے لوگوں کو دے دیں، جو ان سے بہتر ہیں اور ہم ہر گز مغلوب نہیں ہوں گے۔ ۴۱ ",
        "انہیں ان کی حالت پر چھوڑ دے، تاکہ وہ اپنے با طل میں غوطہ زن رہیں اور کھیل کود میں لگے رہیں، یہاں تک کہ وہ اپنے یوم موعود سے ملاقات کریں۔ ۴۲ ",
        "وہی دن جب وہ اپنی قبروں سے تیزی کے ساتھ نکلیں گے، گویا وہ اپنے بتوں کی طرف دوڑ رہے ہیں۔ ۴۳ ",
        "درآنحا لیکہ ان کی آنکھیں شدت و حشت سے نیچے کی طرف جھکی ہوئی ہوں گی اور ذلت و خواری کے پردہ نے انہیں ڈھانپ رکھا ہوگا (اور ان سے کہا جائے گا) یہ وہی دن ہے ، جس کا تم سے وعدہ کیا جاتا تھا۔ ۴۴"
    ],
    [
        "ہم نے نوح کو اس کی قوم کی طرف بھیجا۔ (اور نے ان سے کہا:) اس سے پہلے کہ دردناک عذا ب ان کی طرف آئے، اپنی قوم کوڈراؤ۔ ۱ ",
        "نہوں نے کہا : اے قوم! میں تمہارے لئے ایک واضح ڈرانے والا ہوں۔ ۲ ",
        "کہ تم اللہ کی عبادت کرو اور اس کی مخالفت سے پرہیز کرو، اور میری اطاعت کرو۔ ۳ ",
        "اگر تم ایسا کرو گے تو اللہ تمہارے گناہوں کو بخش دے گا اور ایک معین وقت تک کے لئے تمہیں زندہ رکھے گا، لیکن جب خدائی اجل آگئی تو پھر تاخیر نہیں ہوگی، اگر تم سمجھو۔ ۴ ",
        "’’نوح‘‘ نے کہا، پروردگارا! میں نے اپنی قوم کو رات دن تیری طرف ) دعوت دی۔ ۵ ",
        "لیکن میری دعوت نے حق سے فرار کے علاوہ ان میں کسی چیز کا اضافہ نہیں کیا۔ ۶ ",
        "میں نے جب بھی انہیں دعوت دی کہ وہ ایمان لے آئیں تاکہ تو انہیں بخش دے، تو انہوں نے اپنی انگلیاں کانوں میں ٹھونس لیں، اور اپنے لباس سے چہروں کو ڈھانپ لیا، اور مخالفت پر اصرار کیا، اور شدت کے ساتھ استکبار کیا۔ ۷ ",
        "اس کے بعد میں نے انہیں ظاہر بظاہر دعوت دی۔ ۸ ",
        "پھر میں نے علی الاعلان بھی اور پوشیدہ طور پر بھی انہیں تیری طرف بلایا۔ ۹ ",
        "میں نے ان سے کہا: اپنے پروردگار سے بخشش طلب کرو، وہ بہت بخشنے والا ہے۔ ۱۰",
        "(اگر ایسا کرو گے تو) وہ آسمان کی پر برکت بارشیں پے در پے تم پر بھیجے۔ ۱۱ ",
        "اور تمہارے مال و اولاد میں زیادتی فرمائے گا، اور تمہارے لئے سر سبز باغات اور نہریں جاری کرے گا۔ ۱۲ ",
        "تم اللہ کی عظمت کے قائل کیوں نہیں ہوتے؟ ۱۳ ",
        "حالانکہ اس نے تمہیں مختلف مرحلوں میں پیدا کیا ہے۔ ۱۴ ",
        "کیا تم دیکھتے نہیں، کہ اللہ نے سات آسمانوں کو ، ایک دوسرے کے اوپر کس طرح سے خلق کیا ہے؟ ۱۵ ",
        "اور چاند کو آسمانوں کے درمیان روشنی کا باعث اور سورج کو چراغ فروزاں قرار دیا۔ ۱۶ ",
        "اور اللہ نے تمہیں نباتات کی طرح سے زمین سے اگایا ہے۔ ۱۷ ",
        "پھر تمہیں اسی زمین کی طرف لوٹا ئے گا اور پھر تمہیں دوبارہ نکال کھڑا کرے گا۔ ۱۸ ",
        "اور اللہ نے زمین کو تمہارے لئے بچھا ہوا فرش قرار دیا ہے۔ ۱۹ ",
        "تاکہ تم اس وسیع راستوں اور دروں سے گزرو ( اور جہاں جانا چاہو چلے جاؤ)۔ ۲۰ ",
        "نوح نے عرض کیا: پروردگارا! انہوں نے میری نافرمانی کی اور ان لوگوں کی پیروی کی ، جن کے مال اور اولاد نے خسارے کے سوا ان میں کسی چیز کا اضافہ نہیں کیا۔ ۲۱ ",
        "اور (ان گمراہ راہبروں نے) ایک عظیم مکر کیا۔ ۲۲ ",
        "اور انہوں نے یہ کہا کہ : اپنے خداؤں اور بتوں سے دستبردار نہ ہونا، خصوصاً ’’ ود‘‘ و’’ سواع‘‘ و ’’ یغوث‘‘ و ’’ یعوق‘‘ و ’’ نسر ‘‘ کو نہ چھوڑنا۔ ۲۳ ",
        "اور انہوں نے بہت سے گروہوں کو گمراہ کر دیا۔ خداوندا! ظالموں میں ضلالت اور گمراہی کے علاہ کسی چیز کا اضافہ نہ فرمانا۔ ۲۴ ",
        "(ہاں !) آخر کار) وہ سب کے سب اپنے گناہوں کی وجہ سے غرق ہو گئے اور جہنم کی آگ میں داخل ہوئے اور انہیں اپنے لئے اللہ کے سوا اور کوئی یارومدد گار نہ ملا۔ ۲۵ ",
        "نوح نے عرض کی: پروردگار! روئے زمین پر کفار میں سے کسی ایک کو بھی زندہ نہ رہنے دے۔ ۲۶ ",
        "کیونکہ اگر تو انہیں رہنے دے گا۔ تو وہ تیرے بندوں کو گمراہ کر دیں گے اور ایک فاجرو کافر نسل کے سوا کچھ وجود میں نہیں لائیں گے۔ ۲۷ ",
        "پروردگار! مجھے بخش دے، اور اسی طرح میرے ماں باپ کو اور ان تمام لوگوں کو، جو میرے گھر میں ایمان کے ساتھ وارد ہوئے، اور تمام مومن مرد اور مومن عورتوں کو بخش دے، اور ظالموں میں ہلاکت کے سوا کسی چیز کا اضافہ نہ فرما۔ ۲۸"
    ],
    [
        "(اے پیغمبر)کہہ دیجئے کہ مجھے وحی ہوئی ہے کہ ـ’’جنوں ‘‘ کی ایک جماعت نے کان دھر کے میری باتیں سنیں تو انہوں نے کہا ہم نے ایک عجیب قرآن سنا ہے۔ ۱ ",
        "جو سیدھی راہ کی طرف ہدایت کرتا ہے، لہٰذا ہم اس پر ایمان لے آئے، اور ہم ہر گز کسی کو اپنے پروردگار کا شریک قرار نہیں دیتے۔ ۲ ",
        "اور بے شک ہمارے با عظمت پروردگار کا مقام بلند ہے، اور اس نے ہر گز اپنے لئے بیوی اور اولاد کا انتخاب نہیں کیا ہے۔ ۳ ",
        "اور بے شک ہمارے بیوقوف لوگ اللہ کے بارے میں ناروا باتیں کیا کرتے تھے۔ ۴ ",
        "اور ہم نے تو یہ گمان کر لیا تھا کہ جن اور انسان ہر گز اللہ پر جھوٹ نہیں باندھتے۔ ۵ ",
        "اور بے شک انسانوں میں سے کچھ لوگ ، جنوں میں سے کچھ لوگوں کی پناہ لیا کرتے تھے، اور وہ ان کی گمراہی اور طغیان میں زیادتی کا سبب بنا کرتے تھے۔ ۶ ",
        "انہوں نے بھی یہی گمان کر لیا تھا، جیسا کہ تم گمان کرتے تھے، کہ اللہ ہرگز کسی کو (نبوت پر) مبعوث نہیں کرے گا۔ ۷ ",
        "اور ہم نے آسمان میں جستجو کی، تو ہم نے سب کو قوی محافظوں اور شہاب کے تیروں سے پر پایا۔ ۸ ",
        "اور ہم اس سے پہلے چوری چھپے باتیں سننے کے لئے آسمانوں میں بیٹھ جایا کرتے تھے، لیکن اب اگر کوئی چوری چھپے سننا چاہتا ہے ، تو وہ ایک شہاب کو اپنی گھات میں پاتا ۔ ۹ ",
        "اور اب (ان حالات میں )ہم نہیں جانتے کہ اہل زمین کے بارے میں ان کے پروردگار نے کسی شر اور برائی کا ارادہ کیا ہے، یا ان کی ہدایت کا ارادہ کیا ہے۔ ۱۰ ",
        "اور یہ کہ ہمارے درمیان صالح اور غیر صالح افراد ہیں اور ہم مختلف گروہ ہیں۔ ۱۱ ",
        "اور یہ کہ ہم یہ یقین رکھتے ہیں کہ ہم زمین میں ہر گز اللہ کے ارادہ پر غالب نہیں آسکتے ، اور نہ ہی اس کے دست قدرت سے فرار کر سکتے ہیں۔ ۱۲ ",
        "اور یہ کہ جب ہم نے قرآن کی ہدایت سنی تو ہم اس پر ایمان لے آئے، اور جو شخص اپنے پروردگار پر ایمان لے آئے پھر وہ نہ تو نقصان سے ڈرتا ہے اور نہ ہی ظلم سے۔ ۱۳",
        "اور یہ کہ ہم میں سے ایک گروہ تو مسلمان ہے اور ایک گروہ ظالم ہے اور جو اسلام کو اختیار کر لیں، انہوں نے سیدھی راہ کو انتخاب کر لیا ہے۔ ۱۴ ",
        "اور ظالم تو ہیں ہی دوزخ کا ایندھن۔ ۱۵ ",
        "اور اگر وہ (جن و انس) ایمان کے طریقہ پر استقامت اختیار کریں، تو ہم انہیں فراواں پانی سے سیراب کریں۔ ۱۶ ",
        "مقصد یہ ہے کہ ہم انہیں اس فراواں نعمت کے ذریعہ آزمائیں اور جو شخص اپنے پروردگار کے ذکر سے روگردانی کرے گا، تو وہ اسے شدید اور روزافزوں عذاب میں گرفتار کرے گا۔ ۱۷ ",
        "اوریہ کہ مساجد اللہ ہی کے لئے ہیں، ان مساجد میں اللہ کے علاوہ کسی کو نہ پکارو۔ ۱۸ ",
        "اور یہ کہ جب اللہ کا بندہ (محمدﷺ عبادت کے لئے) کھڑا ہوتا اور اسے پکارتا، تو کچھ لوگ بڑی شدت کے ساتھ اس کے گرد جمع ہو جاتے۔ ۱۹ ",
        "کہہ دیجئے: میں تو صرف اپنے پروردگار کو پکارتا ہوں اور کسی کو بھی اس کا شریک قرار نہیں دیتا۔ ۲۰ ",
        "کہہ دیجئے! میں تمہارے لئے کسی نقصان یا ہدایت کا مالک نہیں ہوں۔ ۲۱ ",
        "کہہ دیجئے! (اگر میں بھی اس کے حکم کے خلاف کروں گا) تو کوئی بھی مجھے اس کے مقابلہ میں پناہ نہیں دے گا۔اور اس کے علاوہ مجھے اور کوئی پناہ گاہ نہیں ملے گی۔ ۲۲ ",
        "میری ذمہ داری تو صرف اللہ کی طرف سے ابلاغ رسالت اور اس کے پیغاموں کو پہنچانا ہے، اور جو شخص اللہ اور اس کے رسول کی نافرمانی کرے گا، تو اس کے لئے جہنم کی آگ ہے۔ وہ اسی میں ہمیشہ ہمیشہ رہے گا۔ ۲۳ ",
        "(کفار کی یہ کارشکنی اسی طرح جاری رہے گی) جب تک کہ وہ اسے دیکھ نہ لیں، جس کا انہیں وعدہ دیا گیا ہے اس وقت انہیں معلوم ہو جائے گا کہ کس کے مددگار زیادہ ضعیف ہیں اور کس کی جمعیت بہت ہی کم ہے۔ ۲۴ ",
        "کہہ دیجئے کہ میں نہیں جانتا، جس چیز کا تم سے وعدہ کیا گیا ہے وہ قریب ہے، یا میرا پروردگار اس کے لئے کوئی وقت قرار دے گا۔ ۲۵ ",
        "عالم الغیب وہی ہے اور وہ کسی شخص کو بھی اپنے غیب کے اسرار پر آگاہ نہیں کرتا۔ ۲۶ ",
        "مگر ان رسولوں کو، جنہیں اس نے منتخب کر لیا ہے، اور وہ ان کے لئے ، ان کے آگے بھی اور پیچھے بھی نگران مقرر کر دیتا ہے۔ ۲۷ ",
        "تاکہ وہ جان لے کہ اس کے پیغمبروں نے اپنے پروردگار کے پیغامات کو پہنچادیا ہے اور جو کچھ ان کے پاس ہے وہ اس پر احاطہ رکھتا ہے اور اس نے ہر چیز کا حساب کر رکھا ہے۔ ۲۸"
    ],
    [
        "اے اپنے اوپر کپڑا لپیٹنے والے۔ ۱ ",
        "رات کو، تھوڑے سے حصہ کے سوا، قیام کیا کر۔ ۲ ",
        "آدھی رات یا اس میں سے تھوڑا کم کر دے۔ ۳ ",
        "یا آدھی رات پر کچھ اضافہ کر دے، اور قرآن کو دقت اور تامل کے ساتھ پڑھا کر۔ ۴ ",
        "کیونکہ ہم عنقریب ایک سنگین و ثقیل بات کا تجھ پر القاء کریں گے۔ ۵ ",
        "یقیناً شبانہ ( عبادت) کا پروگرام زیادہ مضبوط اور زیادہ استقامت والاہے۔ ۶ ",
        "اور دن میں تو تمہارے مسلسل اور طولانی کوششیں جاری رہیں گی۔ ۷ ",
        "اپنے رب کے نام کا ذکر کئے جاؤ اور صرف اسی کے ساتھ دل کو لگائے رکھو۔ ۸ ",
        "وہی مشرق و مغرب کا پروردگار ہے جس کے علاوہ کوئی معبود نہیں۔ پس تم اسی کو اپنا نگہبان اور کار ساز مانو ۔ ۹ ",
        "اور جو کچھ وہ ( دشمن) کہتے ہیں اس پر صبر کرو اور شائستہ طور پر ان سے دوری اختیار کرو۔ ۱۰ ",
        "مجھے ان جھٹلانے والے صاحبان نعمت ( سے بدلہ لینے کے لئے) چھوڑ دو اور انہیں تھوڑی سی مہلت دے دو۔ ۱۱ ",
        "کیونکہ ہمارے پاس غل و زنجیر اور (جہنم کی آگ ) ہے۔ ۱۲ ",
        "اور گلو گیرغذااور درد ناک عذاب ہے۔ ۱۳ ",
        "اس دن زمین اور پہاڑ شدت سے لرز رہے ہوں گے اور پہاڑ ریت کے تودوں کی شکل میں نرم ہو جائیں گے۔ ۱۴ ",
        "ہم نے تمہاری طرف ایسا ہی ایک پیغمبر گواہ بناکر بھیجا ہے، جیسا کہ ہم نے فرعون کی طرف رسول بھیجا تھا۔ ۱۵ ",
        "فرعون اس رسول کی مخالفت اور نافرمانی کے لئے کھڑا ہوگیا تو ہم نے اسے سخت سزا دی۔ ۱۶ ",
        "پس اگر تم بھی کافر ہوگئے ، تو تم (اللہ کے شدید عذاب سے ) اس دن جو بچوں کو بوڑھا کر دے گا، کس طر ح خود کو بچاؤ گے۔ ۱۷ ",
        "اس دن آسمان پھٹ پڑے گا اور اس کا وعدہ پورا ہو کر رہے گا۔ ۱۸ ",
        "یہ تو ایک تنبیہ اور نصیحت ہے پس جو شخص چاہے اپنے پروردگار کی طرف راستہ اختیار کر لے۔ ۱۹",
        "تیرا پرودگار جانتا ہے کہ تو اور ان لوگوں میں سے ایک گروہ جو تیرے ساتھ ہے، رات کی دو تہائی کے قریب یا آدھی رات یا اس کی ایک تہائی قیام کرتے ہیں اور اللہ رات اور دن کا اندازہ رکھتا ہے۔ وہ جانتا ہے کہ تم اس کی مقدار کا (پورے طور پر) اندازہ نہیں کر سکتے، اس لئے اس نے تمہیں بخش دیا، پس جو کچھ قرآن میں سے تمہارے لئے میسر ہو، تلاوت کرو، وہ جانتا ہے کہ عنقریب تم میں سے ایک گروہ بیمار بھی ہو جائے گا اور ایک گروہ فضل خدا حاصل کرنے ( اور روزی کمانے کے لئے) سفر پر جائے گا اور ایک گروہ راہ خدا میں جہاد کرے گا۔ پس جس قدر تم سے ممکن ہو، اس کی تلاوت کرو اور نماز قائم کرو اور زکوٰۃ ادا کرو، اور اللہ کو قرض حسنہ دو ( اس کی راہ میں خرچ کرو) اور (یہ جان لو کہ) جو کار خیر تم اپنے لئے آگے بھیجتے ہو، تم اس کا اللہ کے ہاں بہترین صورت میں عظیم ترین اجر پاؤ گے اور اللہ سے طلب مغفرت کرو کہ اللہ غفورورحیم ہے۔ ۲۰"
    ],
    [
        "اے چادر اوڑھ کر سونے والے۔ ۱ ",
        "اٹھ انذارکر ( ڈرا)۔ ۲ ",
        "اور اپنے پروردگار کی بزرگی بیان کر۔ ۳ ",
        "اور اپنے لباس کو پاک کر۔ ۴ ",
        "اور پلیدگیوں سے پرہیز کر۔ ۵ ",
        "اور کسی پر منت نہ رکھ اور زیادتی کا مطالبہ نہ کر۔ ۶ ",
        "اور اپنے پروردگار کے لئے صبر کر۔ ۷ ",
        "پس جس وقت صور پھونکا جائے گا۔ ۸ ",
        "وہ دن بہت ہی سخت ہوگا۔ ۹ ",
        "اور کافروں کے لئے آسان نہیں ہوگا۔ ۱۰ ",
        "مجھے اس شخص کے ساتھ جسے میں نے اکیلا پیدا کیا ہے چھوڑ دے۔ ۱۱ ",
        "وہی شخص جس کے لئے میں نے وسیع مال قرار دیا ہے۔ ۱۲ ",
        "اور ایسے بیٹے (دیئے ہیں ) جو ہمیشہ اس کے پاس رہتے ہیں۔ ۱۳ ",
        "اور میں نے ہر لحاظ سے اس کے لئے زندگی کے وسائل فراہم کئے ہیں۔ ۱۴ ",
        "پھر بھی وہ یہی طمع رکھتا ہے کہ میں اس میں اور اضافہ کروں۔ ۱۵ ",
        "ہرگز ایسا نہیں ہوگا کیونکہ وہ ہماری آیات کے بارے میں دشمنی رکھتا ہے۔ ۱۶ ",
        "عنقریب ہم اسے مجبور کر دیں گے کہ وہ زندگی کی چوٹی کے اوپر جائے۔ ۱۷",
        "اس نے غورو فکر کیا اورمنصوبہ بنا لیا۔ ۱۸ ",
        "وہ ہلاک ہو جائے کس طرح اس نے مطلب تیار کیا۔ ۱۹ ",
        "پھر وہ مر جائے، اس نے کس طرح (شیطانی) منصوبہ بنایا۔ ۲۰ ",
        "پھر اس نے نگاہ ڈالی۔ ۲۱ ",
        "پھر اس نے اپنا منہ چڑا یا اور جلدی سے کام میں لگ گیا۔ ۲۲ ",
        "پھر اس نے (حق کی طرف ) پشت کی اور تکبر کیا۔ ۲۳ ",
        "اس نے کہا یہ (قرآن) پر تاثیر جادو کے سوا اور کچھ نہیں ہے۔ ۲۴ ",
        "یہ انسان کے قول کے علاوہ اور کچھ نہیں ہے۔ ۲۵ ",
        "(لیکن) ہم عنقریب اس کو جہنم میں داخل کریں گے۔ ۲۶ ",
        "اور تو نہیں جانتا کہ دوزخ کیا چیز ہے؟ ۲۷ ",
        "(وہ ایک ایسی آگ ہے جو) نہ کسی چیز کو باقی رہنے دیتی ہے اور نہ ہی کسی چیز کو چھوڑتی ہے۔ ۲۸ ",
        "وہ بدن کی جلد کو کلی طور پر دگر گوں کر دیتی ہے۔ ۲۹ ",
        "انیس (عذاب کے فرشتے) اس پر مقرر کیے گئے ہیں۔ ۳۰ ",
        "ہم نے جہنم کے مامورین (عذاب کے ) فرشتوں کے سوا اور کسی کو قرار نہیں دیا، اور ان کی تعداد بھی کافروں کی آزمائش کے علاوہ اور کسی بات کے لئے معین نہیں کی، تاکہ اہل کتاب (یہودو انصاری) یقین کر لیں اور مومنین کے ایمان میں اضافہ ہو اور اہل کتاب اور مومنین (اس آسمانی کتاب کی حقانیت میں شک و تردد نہ کریں، وہ لوگ کہ جن کے دلوں میں بیماری ہے، اور کافر لوگ یہ کہیں : اللہ کا اس تعریف سے کیا مقصد ہے؟ ہاں اللہ جسے چاہتا ہے، اسی طرح سے گمراہ کرتا ہے اور جسے چاہتا ہے ہدایت کرتا ہے اور تیرے پروردگار کے لشکروں کو اس کے علاوہ اور کوئی نہیں جانتا، اور یہ انسانوں کی تنبیہ کے سوا اور کچھ نہیں ہے۔ ۳۱ ",
        "چاند کی قسم ایسا نہیں ہے۔ ۳۲ ",
        "اور رات کی قسم جب وہ پشت پھیرے۔ ۳۳ ",
        "اور صبح کی قسم جب وہ چہرہ کھولے۔ ۳۴ ",
        "کہ وہ (قیامت کے ہولناک حوادث) اہم مسائل میں سے ہیں۔ ۳۵ ",
        "تمام انسانوں کے لئے تنبیہ ہے۔ ۳۶ ",
        "تم میں سے ان لوگوں کے لئے جو یہ چاہتے ہیں کہ آگے بڑھ جائیں یا پیچھے رہ جائیں۔ ۳۷ ",
        "ہر شخص اپنے اعمال کے لئے گروی ہے۔ ۳۸ ",
        "مگر ’’ اصحاب یمین‘‘ ۔ ۳۹ ",
        "وہ جنت کے باغات میں ہوں گے اور وہ سوال کریں گے۔ ۴۰ ",
        "مجرموں سے۔ ۴۱ ",
        "تمہیں دوزخ کی طرف کس چیز نے بھیجا۔ ۴۲ ",
        "وہ کہیں گے: ہم نماز نہیں پڑھتے تھے۔ ۴۳ ",
        "اور مسکینوں اور محتاجوں کو کھانا نہیں کھلاتے تھے۔ ۴۴ ",
        "اور ہمیشہ اہل باطل کے ہم نشین و ہم صدا رہتے تھے۔ ۴۵ ",
        "اور ہمیشہ روز جزا کا انکار کرتے تھے۔ ۴۶ ",
        "یہاں تک کہ ہمیں موت آگئی۔ ۴۷",
        "لہٰذا شفاعت کرنے والوں کی شفاعت ان کے لئے سود مند نہیں ہوگی۔ ۴۸ ",
        "وہ اس تذکرہ سے گریزاں کیوں ہیں ؟ ۴۹ ",
        "گویا وہ وحشت زدہ گدھے ہیں۔ ۵۰ ",
        "جو شیر سے بھاگ رہے ہیں۔ ۵۱ ",
        "بلکہ ان میں سے ہر ایک اس بات کا منتظر ہے ( کہ اللہ کی طرف سے) ایک علیحدہ خط اسے بھیجا جائے۔ ۵۲ ",
        "جیسا وہ کہتے ہیں ایسا نہیں ہے، بلکہ وہ آخرت سے نہیں ڈرتے۔ ۵۳ ",
        "ایسا نہیں ہے، وہ ( قرآن) تو ایک یاد آوری ہے۔ ۵۴ ",
        "جو شخص چاہتا ہے اس سے نصیحت حاصل کرتا ہے۔ ۵۵ ",
        "اور کوئی شخص نصیحت نہیں لیتا مگر یہ کہ اللہ چاہے وہ اہل تقویٰ اور اہل مغفرت سے ہے۔ ۵۶"
    ],
    [
        "قیامت کے دن کی قسم ۱ ",
        "اور نفس لوامہ( بیدار اور ملامت کرنے والے و جدان) کی قسم ( کہ قیامت حق ہے)۔ ۲ ",
        "کیا انسان یہ گمان کرتا ہے کہ ہم اس کی ہڈیوں کو جمع نہیں کریں گے۔ ۳ ",
        "ہاں ! ہاں ! ہم اس بات پر قادر ہیں کہ ہم اس کی انگلیوں (کے سرے کی لکیروں ) کو بھی ٹھیک اسی طرح بنا دیں۔ ۴ ",
        "بلکہ انسان تو یہ چاہتا ہے کہ زندگی بھر (آزاد رہے اور) گناہ کرتا رہے۔ ۵ ",
        "(اسی لئے) پوچھتا ہے کہ قیامت کب (واقع) ہوگی۔ ۶ ",
        "جس وقت آنکھیں شدت و حشت سے پھرنے لگیں گی۔ ۷ ",
        "اور چاند بے نور ہو جائے گا۔ ۸ ",
        "اورسورج و چاند ایک جگہ جمع ہو جائیں گے۔ ۹ ",
        "اس دن انسان کہے گا: بھاگنے کی جگہ کہاں ہے؟ ۱۰ ",
        "ہر گز ایسا نہیں ہے، کوئی راہ فرار اور پناہ گاہ نہیں ہے۔ ۱۱ ",
        "اصلی پناہ گاہ تو تیرے پروردگار کی طرف ہی ہے۔ ۱۲ ",
        "اس دن انسان کو ان تمام کاموں سے جو اس نے آگے یا پیچھے کئے ہوں گے، آگاہ کیا جائے گا۔ ۱۳ ",
        "بلکہ انسان تو خود ہی اپنی حالت سے آگاہ ہے۔ ۱۴ ",
        "اگر چہ ( ظاہر میں ) وہ اپنے لئے عذر ( اور بہانے ) تراشے۔ ۱۵ ",
        "اس قرآن کو پڑھنے میں جلدی کرنے کے لئے اپنی زبان کو حرکت نہ دے۔ ۱۶ ",
        "کیونکہ اس کو جمع کرنا اور پڑھنا ہمارے ذمہ ہے۔ ۱۷ ",
        "اور جب ہم اسے پڑھ چکیں تو پھر اس کی پیروی کر۔ ۱۸ ",
        "پھر اس کی وضاحت کرنا بھی ہمارے ہی ذمہ ہے۔ ۱۹",
        "جیسا کہ تم خیال کرتے ہو ایسا نہیں ہے بلکہ تم جلدی گزر جانے والی دنیا کو دوست رکھتے ہو۔ ۲۰ ",
        "اور آخرت کو چھوڑ دیتے ہو۔ ۲۱ ",
        "اس دن کچھ چہرے تو شاداب و مسرور ہوں گے۔ ۲۲ ",
        "اور اپنے پروردگار کی طرف دیکھتے ہوں گے۔ ۲۳ ",
        "اور اس دن کچھ چہرے بگڑے ہوئے ہوں گے۔ ۲۴ ",
        "کیونکہ وہ جانتے ہیں کہ ان کے بارے میں ایسا عذاب انجام پائے گا، جو کمر کو توڑ کر رکھ دے گا۔ ۲۵ ",
        "اس طرح نہیں ہے ، جب تک اس کی جان گلے تک نہ پہنچے، وہ ایمان نہیں لائے گا۔ ۲۶ ",
        "اور یہ کہا جائے گا: کیا کوئی ہے جو اس بیمار کو موت سے نجات دے؟! ۲۷ ",
        "اور دنیا سے فراق کا یقین پیدا کرے؟ ۲۸ ",
        "اور پاؤں کی پنڈلیاں ( جان کنی کی شدت سے) ایک دوسرے کے ساتھ پیچ کھائیں۔ ۲۹ ",
        "(ہاں ) اس دن سب کا راستہ تیرے پروردگار (کی عدالت) کی طرف ہی ہوگا۔ ۳۰ ",
        "وہ ہر گز ایمان نہیں لایا اور نہ اس نے نماز پڑھی۔ ۳۱ ",
        "بلکہ اس نے جھٹلایا اور رو گردانی کی۔ ۳۲ ",
        "پھر وہ اپنے گھر والوں کی طرف متکبرانہ چال سے قدم اٹھاتے ہوئے پلٹ گیا۔ ۳۳ ",
        "عذاب الٰہی تیرے لئے زیادہ شائستہ ہے، زیادہ شائستہ۔ ۳۴ ",
        "پھر بھی عذاب الٰہی ہی تیرے لئے زیادہ شائستہ ہے، زیادہ شائستہ۔ ۳۵ ",
        "کیا انسان یہ گمان کرتا ہے کہ اسے یونہی بلاوجہ اور بغیر کسی مقصد کے چھوڑ دیا جائے گا؟ ۳۶ ",
        "کیا وہ اس منی کا نطفہ نہیں تھا جو رحم میں ڈالا جاتا ہے؟ ۳۷ ",
        "پھر اس نے جمے ہوئے خون کی صورت اختیار کر لی۔ پھر اس کو خلق کیا اور موزوں بنایا۔ ۳۸ ",
        "اور اس سے دو جوڑے مذکر و مؤنث بنائے۔ ۳۹ ",
        "کیا ایسی ہستی اس بات پر قادر نہیں ہے کہ مردوں کو زندہ کر دے؟ ۴۰"
    ],
    [
        "کیا ایسا نہیں ہے کہ انسان پر ایک طویل زمانہ ایسا گزرا ہے کہ وہ کوئی قابل ذکر شے نہیں تھا؟ ۱",
        "ہم نے انسان کو ملے جلے نطفہ سے پیدا کیا ہے، ہم اس کو آزمائیں گے ( اس لئے ) ہم نے اسے سننے والا اور دیکھنے والا قرار دیا ہے۔ ۲",
        "ہم نے اسے راستے کی نشاندہی کر دی ہے، اب چاہے وہ شاکر ہو جائے ( اور قبول کرے) یا کفران کرے۔ ۳",
        " ہم نے کفار کے لئے زنجیریں، طوق اور جلانے والے شعلے تیار کر رکھے ہیں۔ ۴",
        "ابرار ( نیک لوگ) ایسے پیالوں سے پئیں گے ، جس میں عمدہ عطر کی آمیزش ہوگی۔ ۵",
        "وہ ایسا چشمہ ہوگا جس سے اللہ کے خاص بندے پئیں گے اور وہ اسے جہاں چاہیں گے جاری کر لیں گے۔ ۶ ",
        "وہ اپنی نذر کو پورا کرتے ہیں اور اس دن سے کہ جس کا عذاب وسیع ہوگا، ڈرتے رہتے ہیں۔ ۷ ",
        "اور ’’ اپنا ‘‘ کھانا، اس کی خواہش اور احتیاج رکھنے کے باوجود ، مسکین و یتیم و اسیر کو دے دیتے ہیں۔ ۸ ",
        "( اور وہ یہ کہتے ہیں : ) ہم تو تمہیں اللہ کے لئے کھانا کھلاتے ہیں، اور ہم تم سے نہ تو کسی قسم کا کوئی اجر مانگتے ہیں اور نہ ہی ہم تم سے کسی شکریہ کے طلبگار ہیں۔ ۹ ",
        "ہم تو اپنے پروردگار سے اس دن سے ڈرتے ہیں جو بہت ہی سخت اور شدید ہوگا۔ ۱۰ ",
        "اسی وجہ سے اللہ انہیں اس دن کے شر سے بچا لے گا اور ان کا اس حال میں استقبال کرے گا کہ وہ شادمان اور مسرور ہوں گے۔ ۱۱ ",
        "اللہ ان کے صبر کرنے کے صلہ میں بطور جزا انہیں جنت اور بہشت کے ریشمی لباس عطا کرے گا۔ ۱۲ ",
        "وہ اس(جنت) میں خوبصورت تختوں کے اوپر تکیہ لگائے ہوئے ہوں گے، نہ وہاں وہ سورج کو دیکھیں گے اور نہ ہی سخت سردی کو۔ ۱۳ ",
        "اور ان (بہشتی درختوں ) کے سائے ان کے اوپر پڑ رہے ہوں گے، اور ان کے پھلوں کو توڑنا ان کے لئے بہت ہی آسان ہوگا۔ ۱۴ ",
        "اور ان کے گردا گردچاندی کے برتنوں اور بلوریں پیالوں کو گردش دے رہے ہوں گے۔ ۱۵ ",
        "چاندی کے بلوریں ظروف ، جنہیں ضروری اندازوں کے مطابق تیار کیا ہوا ہوگا۔ ۱۶ ",
        "اور وہاں ایسے پیالوں سے سیراب کیا جائے جو ایسی شراب طہور سے لبریز ہوں گے، جس میں زنجبیل کی آمیزش ہوگی۔ ۱۷ ",
        "بہشت کے ایک چشمہ سے جس کا نام سلسبیل ہے۔ ۱۸ ",
        "اور ان کے گرد ہمیشہ رہنے والے نوجوان ( پذیرائی کے لئے ) گردش میں ہوں گے ، جس وقت تو انہیں دیکھے گا تو گمان کرے گا کہ وہ بکھرے ہوئے موتی ہیں۔ ۱۹ ",
        "اور جس وقت تو اس جگہ کو دیکھے ، تو پھر تو نعمتوں اور ایک ملک عظیم کو دیکھے گا۔ ۲۰ ",
        "ان (بہشتیوں ) کے جسموں پر نازک سبز رنگ کے ریشمی اور دیباج کے لباس ہوں گے، اور انہوں نے چاندی کے دست بند پہنے ہوئے ہوں گے اور ان کا پروردگار انہیں شراب طہور پلائے گا۔ ۲۱ ",
        "یہ تو تمہاری جزا ہے اور تمہاری سعی و کوشش لائق قدردانی ہے۔ ۲۲ ",
        "یقیناً ہم نے تم پر قرآن نازل کیا ہے۔ ۲۳ ",
        "پس تم اپنے پروردگار کے حکم ( کی تبلیغ اور اس کے اجراء) کے لئے صبرو شکیبائی اختیار کرو، اور ان میں سے کسی گنہگار اور کافر کی اطاعت نہ کرو۔ ۲۴ ",
        "اور اپنے پروردگار کے نام کا صبح و شام ذکر کرو۔ ۲۵",
        "اور رات کو اس کے لئے سجدہ کرو اور رات کے ایک طویل حصہ میں اس کی تسبیح کرو۔ ۲۶ ",
        "وہ دنیا کی جلدی گزر جانے والی زندگی کو دوست رکھتے ہیں، اور سخت اور سنگین دن کو اپنے پیچھے چھوڑ دیتے ہیں۔ ۲۷ ",
        "ہم نے انہیں پیدا کیا اوران کے وجود کے جوڑ بند مضبوط بنائے اور جب ہم چاہیں گے، ان کی جگہ دوسروں کو دے دیں گے۔ ۲۸ ",
        "یہ ایک تذکرہ اور یاد آوری ہے، پس جو شخص چاہے اپنے پروردگار کی طرف راستہ اختیار کر لے۔ ۲۹ ",
        "اور تم کسی چیز کو نہیں چاہتے، مگر یہ کہ اللہ چاہے، بیشک اللہ عالم و حکیم ہے۔ ۳۰ ",
        "جسے و ہ چاہتا ہے (اور لائق سمجھتا ہے) اپنی رحمت میں داخل کرلیتا ہے، اور ظالموں کے لئے اس نے دردناک عذاب فراہم کیا ہے۔ ۳۱"
    ],
    [
        "قسم ہے ان فرشتوں کی جنہیں پے درپے بھیجا جاتا ہے۔ ۱ ",
        "اور ان کی جو تیز ہوا کی طرح چلتے ہیں۔ ۲ ",
        "اور قسم ہے ان کی جو ( بادلوں کو) پھیلاتے اورمنتشر کرتے ہیں۔ ۳ ",
        "اور ان کی جو (ان کو) جدا کرتے ہیں۔ ۴ ",
        "اور قسم ہے ان کی جو ( اللہ کی) بیدار کرنے والی آیات (انبیاء کی طرف) القاء کرتے ہیں۔ ۵ ",
        "اتمام حجت یا انذار کے لئے ۶ ",
        "تمہیں جو کچھ ( قیامت کے بارے میں ) وعدہ دیا جاتاہے، وہ وقوع پذیر ہوگا۔ ۷ ",
        "جب ستارے محو اور تاریک ہو جائیں گے۔ ۸ ",
        "اور آسمان ( کے ستارے) پھٹ جائیں گے۔ ۹ ",
        "اور جب پہاڑ اپنی جگہ سے اکھڑ جائیں گے۔ ۱۰ ",
        "اور جب پیغمبروں کے لئے (شہادت دینے کے لیے) وقت کا تعین ہوگا۔ ۱۱ ",
        "یہ امر کس دن کے لئے تاخیر میں ڈالا گیا ہے؟ ۱۲ ",
        "(حق کی باطل سے) جدائی کے دن کے لئے ۱۳ ",
        "تمہیں کیا معلوم ہے کہ جدائی کا دن کیا ہے؟ ۱۴ ",
        "وائے ہے اس دن تکذیب کرنے والوں کے لئے۔ ۱۵ ",
        "کیا ہم نے پہلی ( مجرم ) قوموں کو ہلاک نہیں کیا؟ ۱۶ ",
        "پھر ہم بعد میں آنے والوں کو ان کے پیچھے بھیجیں گے۔ ۱۷ ",
        "( ہاں ) ! ہم مجرموں کے ساتھ ایسا ہی سلوک کیا کرتے ہیں۔ ۱۸ ",
        "وائے ہے اس دن تکذیب کرنے والوں کے لئے۔ ۱۹",
        "کیا ہم نے تمہیں پست اور حقیر پانی سے پیدا نہیں کیا۔ ۲۰",
        "پھر ہم نے اسے ایک محفوظ اور آمادہ قرار گاہ میں ٹھہرایا۔ ۲۱",
        "ایک معین مدت تک۔ ۲۲",
        "ہم اس کام پر قدرت رکھتے تھے، پس ہم کیسے اچھے قدرت والے ہیں۔ ۲۳",
        "وائے ہو اس دن تکذیب کرنے والوں کے لئے۔ ۲۴",
        "کیا ہم نے زمین کو انسانوں کے اجتماع کا مرکز قرار نہیں دیا۔ ۲۵",
        "ان کی زندگی کی حالت میں بھی اور موت کی حالت میں بھی۔ ۲۶",
        "اور ہم نے اس میں استوار اور بلند پہاڑ قرار دئیے اور تمہیں ہم نے خوشگوار پانی پلایا۔ ۲۷",
        "وائے ہے اس دن تکذیب کرنے والوں کے لئے۔ ۲۸",
        "( اور اس دن انہیں کہا جائے گا) بلا توقف اس چیز کی طرف چل پڑو، جس کا تم ہمیشہ انکار کیا کرتے تھے۔ ۲۹",
        "تین شاخوں سائے کی طرف چلو۔ ۳۰",
        "ایسا سایہ جونہ تو آرام بخش ہے اور نہ ہی آگ کے شعلوں سے روکتا ہے۔ ۳۱",
        "و ہ اپنے شعلوں کو اس طرح سے پھینکتا ہے جیسا کہ کوئی محل ہے۔ ۳۲",
        "گویا وہ ایسے زرد اونٹوں کے مانند ہیں۔ ۳۳",
        "وائے ہے اس دن تکذیب کرنے والوں کے لئے۔ ۳۴",
        "آج کا دن ایسا ہے جس میں وہ کوئی بات نہیں کریں گے ۔ ۳۵",
        "اور انہیں عذر پیش کرنے کی بھی اجازت نہیں ملے گی۔ ۳۶",
        "وائے ہے اس دن تکذیب کرنے والوں کے لئے۔ ۳۷",
        "آج وہی ( حق کی باطل سے) جدائی کا دن ہے جس میں ہم نے تمہیں اور گذشتہ لوگوں کو جمع کر دیا ہے۔ ۳۸",
        "اگر میرے مقابلہ میں کوئی تدبیر تمہارے پاس ہے تو اسے انجام دو۔ ۳۹",
        "وائے ہے اس دن تکذیب کرنے والوں کے لئے ۴۰",
        "تقویٰ اختیار کرنے والے لوگ ( جنت کے درختوں کے)سایہ میں اور چشموں کے درمیان ہو ں گے۔ ۴۱",
        "اور پھلوں میں سے جنہیں وہ چاہیں گے۔ ۴۲",
        "کھاؤ اور مزے مزے سے پیؤ، یہ ان اعمال کے مقابلہ میں ہے جنہیں تم انجام دیتے تھے۔ ۴۳",
        "ہم نیکو کارلوگوں کو اسی طرح سے جزا دیں گے۔ ۴۴",
        "وائے ہے اس دن تکذیب کرنے والوں کے لئے۔ ۴۵",
        " (مجرموں سے کہا جائیگا) کھا لو اور اس تھوڑی سی مدت میں فائدہ اٹھا لوکیونکہ تم مجرم ہو۔ ۴۶",
        "وائے ہے اس دن تکذیب کرنے والوں پر۔ ۴۷",
        "اور جب ان سے رکوع کرنے کے لئے کہا جاتا ہے تو رکوع نہیں کرتے۔ ۴۸",
        "وائے ہے اس دن تکذیب کر نے والوں کیلئے۔ ۴۹",
        "تو پھر اس (قرآن) کے بعد کس بات پر ایمان لائیں گے۔ ۵۰"
    ],
    [
        "و ہ ایک دوسرے سے کس چیز کے بارے میں سوال کرتے ہیں۔ ۱ ",
        "عظیم اور اہم خبر ( قیامت) کے بارے میں۔ ۲ ",
        "وہی خبر جس کے بارے میں وہ ہمیشہ اختلاف رکھتے ہیں۔ ۳ ",
        "ایسا نہیں ہے (جیسا وہ سوچتے ہیں ) انہیں عنقریب معلوم ہو جائے گا۔ ۴ ",
        "پھر بھی ویسا نہیں ہے (جیسا وہ خیال کرتے ہیں ) انہیں عنقریب معلوم ہو جائے گا۔ ۵ ",
        "کیا ہم نے زمین کو ( تمہارے ) آرام و سکون کی جگہ قرار نہیں دیا۔ ۶ ",
        "اور پہاڑوں کو زمین کی میخیں ( نہیں بنایا) ۷ ",
        "اور تمہیں زوج زوج کی شکل میں پیدا ( نہیں کیا)۔ ۸ ",
        "اور تمہاری نیند کو ہم نے تمہارے سکون کا باعث قرار دیا۔ ۹ ",
        "اور رات کو ( تمہارے لئے ) لباس ( بنایا)۔ ۱۰ ",
        "اور دن کو معاش کا ذریعہ (قرار دیا)۔ ۱۱ ",
        "اورتم پر ہم نے سات مستحکم آسمان بنائے۔ ۱۲ ",
        "اور روشن اور حرارت بخش چراغ ہم نے پیدا کیا ۔ ۱۳ ",
        "اور برسنے والے بادلوں سے بہت زیادہ پانی ہم نے نازل کیا۔ ۱۴ ",
        "تاکہ اس کے ذریعہ ہم بہت سی فصلیں اور نباتات اگائیں۔ ۱۵ ",
        "اور درختوں سے پر باغات؟ ۱۶ ",
        "جدائی کا دن سب کی میعاد ہے۔ ۱۷ ",
        "وہ دن جس میں صور پھونکا جائیگا اور تم فوج فوج ہو کر میدان محشر میں وارد ہو گے۔ ۱۸ ",
        "اور آسمان کھول دیا جائے گا اور وہ متعدد دروازوں کی صورت میں ہو جائے گا۔ ۱۹ ",
        "اور پہاڑ چلنے لگیں گے اور سراب کی شکل میں ہو جائیں گے۔ ۲۰ ",
        "بے شک جہنم ایک بہت بڑی کمین گاہ ہے۔ ۲۱ ",
        "اور سر کشی کرنے والوں کے لئے باز گشت کی جگہ۔ ۲۲ ",
        "وہ اس میں طویل مدت تک رہیں گے۔ ۲۳ ",
        "وہاں نہ کوئی ٹھنڈی چیز چکھیں گے اور نہ کوئی خوشگوار مشروب۔ ۲۴ ",
        "سوائے جلتے ہوئے پانی، پیپ اور لہو کے۔ ۲۵ ",
        "یہ سزا ان کے اعمال کے مطابق ہے۔ ۲۶ ",
        "اس لئے کہ انہیں حساب کی امید نہیں تھی۔ ۲۷ ",
        "اور انہوں نے ہماری آیتوں کی مکمل طور پر تکذیب کی۔ ۲۸ ",
        "اور ہم نے ہر چیز کا احصاء کیا ہوا ہے اور اسے ثبت کیا ہے۔ ۲۹ ",
        "پس چکھو (عذاب کا مزہ)، عذاب کے علاوہ ہم تم پر کسی اور چیز کا اضافہ نہیں کریں گے۔ ۳۰",
        "پر ہیز گاروں کے لئے یقیناً کامیابی ہے۔ ۳۱",
        "سر سبز باغات اور انواع و اقسام کے انگور ہیں۔ ۳۲",
        "اور بھر پور اور جو ان ہم سن حوریں ہیں۔ ۳۳",
        "اور لبریز و لگاتارو مسلسل جام ہیں۔ ۳۴",
        "وہاں نہ کوئی لغو و بیہودہ بات سنیں گے اور نہ جھوٹ۔ ۳۵",
        "یہ جزا ہے تیرے پروردگار کی طرف سے اور کافی عطیہ ہے۔ ۳۶",
        "وہی جو آسمانوں و زمیں اور جو ان کے درمیان ہے ان کا پروردگار ہے وہی خدا جو رحمن ہے اور کوئی شخص حق نہیں رکھتا کہ اسکی اجازت کے بغیر بات کرے۔ ( یا شفاعت کرے)۔ ۳۷",
        "یہ سب کچھ اس دن ہوگا جب روح اور ملائکہ ایک ہی صف میں قیام کریں گے اور کوئی بھی خدائے رحمن کے اذن کے بغیر بات نہیں کرے گا اور اس وقت سب درست بات کریں گے۔ ۳۸",
        "وہ دن حق ہے جو شخص چاہے اپنے پروردگار کی طرف جانے والی راہ کا انتخاب کر سکتا ہے۔ ۳۹",
        "اور ہم تمہیں قریبی عذا ب سے ڈراتے ہیں۔ یہ عذاب اس دن نازل ہوگا جب انسان جو کچھ پہلے بھیج چکا ہے اسے دیکھے گا اور کافر کہے گا کاش میں مٹی ہوتا۔ ۴۰"
    ],
    [
        "قسم ہے ان فرشتوں کی جو مجرموں کی ارواح ان کے جسموں سے شدت کے ساتھ کھینچتے ہیں۔ ۱",
        "اور وہ فرشتے جو مومنین کی ارواح نرمی و مدارات کے ساتھ نکالتے ہیں۔ ۲",
        "اور قسم ہے ان فرشتوں کی جو حکم الٰہی کے اجراء میں جلدی کرتے ہیں۔ ۳",
        "اور پھر ایک دوسرے پر سبقت لے جاتے ہیں۔ ۴",
        "اور وہ جو امور کی تدبیر کرتے ہیں۔ ۵",
        "جس دن وحشت ناک زلزلے ہر چیز کو لر زا دیں گے۔ ۶",
        "اور اس کے پیچھے دوسرا حادثہ ( صیحہ عظیم ) رونما ہوگا۔ ۷",
        "دل اس روز سخت مضطرب ہوں گے۔ ۸",
        "اور ان کی آنکھیں خوف کی شدت کی وجہ سے دھنسی ہوئی ہوں گی۔ ۹",
        "( لیکن آج) وہ کہتے ہیں کیا ہم نئی زندگی کی طرف پلٹ جائیں گے؟ ۱۰",
        "کیا جب ہم بوسیدہ ہڈیاں ہو جائیں گے ( ممکن ہے کہ ہم زندہ ہوں ؟) ۱۱",
        "وہ کہتے ہیں اگر قیامت ہے تو نقصان دہ باز گشت ہے۔ ۱۲",
        "لیکن یہ باز گشت صرف ایک عظیم صیحہ (فریاد) سے واقع ہوگی۔ ۱۳",
        "اچانک سب کے سب زمین پر ظاہر ہو جائیں گے۔ ۱۴",
        "کیا تجھ تک موسیٰ کی داستان نہیں پہنچی ہے؟ ۱۵",
        "جس وقت اس کے پروردگار نے سر زمین مقدس طویٰ میں اس کو پکارا اور کہا۔ ۱۶ ",
        "فر عون کی طرف جا کہ وہ سر کش و باغی ہو گیا ہے۔ ۱۷ ",
        "اور اس سے کہہ! کیا تو چاہتا ہے کہ پاک ہو جائے۔ ۱۸ ",
        "اور میں تجھے تیرے پروردگار کی طرف ہدایت کروں تاکہ تو اس سے ڈرے۔ ۱۹ ",
        "اس کے بعد موسیٰ نے اسے(فرعون کو) عظیم معجزہ دکھایا۔ ۲۰ ",
        "لیکن اس نے تکذیب اور نافرمانی کی۔ ۲۱ ",
        "پھر پشت پھیری اور اس نے ( دین موسیٰ کو مٹانے کی ) مسلسل کو شش کی۔ ۲۲ ",
        "اور جادوگروں کو جمع کیا اور لوگوں کو دعوت دی۔ ۲۳ ",
        "اور کہا میں تمہارا بہت بڑا پروردگار ہوں۔ ۲۴ ",
        "اس لئے اللہ نے اسے آخرت کے اور دنیاکے عذاب میں گرفتار کیا۔ ۲۵ ",
        "اس میں عبرت ان لوگوں کے لئے ہے جو اللہ سے ڈرتے ہیں۔ ۲۶ ",
        "کیا موت کے بعدتمہاری تخلیق مشکل ہے یا آسمان کی تخلیق جس کی اللہ نے بنیاد رکھی؟ ۲۷ ",
        "اس کی چھت کو بلند کیا ور اسے منظم کیا۔ ۲۸ ",
        "اور اس کی رات کو تاریک اور دن کو آشکار کیا۔ ۲۹ ",
        "اور اس کے بعد زمین کو بچھایا۔ ۳۰ ",
        "اس میں سے اس کا پانی نکالا اور اس کی چراگاہ کو تیار کیا۔ ۳۱ ",
        "اور پہاڑوں کو ثابت و محکم کیا۔ ۳۲ ",
        "یہ سب کچھ تمہارے اور تمہارے چوپایوں کے لئے ہے۔ ۳۳ ",
        "جس وقت وہ عظیم حادثہ رونما ہوگا(یعنی قیامت آ جائے گی)۔ ۳۴ ",
        "تو اس دن انسان اپنی کوشش کو یاد کرنے لگے گا۔ ۳۵ ",
        "اور جہنم ہر دیکھنے والے کے لئے ظاہر ہو جائے گا۔ ۳۶ ",
        "لیکن جس شخص نے سر کشی کی ہے۔ ۳۷ ",
        "اور اس نے دنیا کی زندگی کو مقدم رکھا۔ ۳۸ ",
        "یقیناً جہنم اس کا ٹھکانہ ہے۔ ۳۹ ",
        "اور جو شخص اپنے پروردگار کے مرتبہ و مقام سے واقف ہے اور اس نے اپنے نفس کو ہوا و ہوس سے روکا۔ ۴۰ ",
        "جنت اس کی جگہ ہے۔ ۴۱ ",
        "تجھ سے قیامت کے بارے میں سوال کرتے ہیں کہ کس زمانہ میں واقع ہوگی؟ ۴۲ ",
        "تجھے اس کی یاد آوری سے کیا کام؟ ۴۳ ",
        "اس کی انتہا تیرے پروردگار کی طرف ہے۔ ۴۴ ",
        "تیرا کام صرف ان لوگوں کو ڈرانا ہے جو اس سے ڈرتے ہیں۔ ۴۵ ",
        "وہ اس دن جب قیامت کو دیکھیں گے تو اس طرح محسوس کریں گے گویا ان کا توقف ( دنیا اور برزخ میں ) سوائے عصر کے وقت یا صبح کے وقت سے زیادہ نہیں تھا۔ ۴۶"
    ],
    [
        "چیں بہ جبیں ہوا اور منہ پھیر لیا۔ ۱ ",
        "اس وجہ سے کہ نابینا اس کے پاس آیا تھا۔ ۲ ",
        "تو کیا جانتا ہے شاید وہ پاکیزگی اور تقویٰ اختیار کر ے؟ ۳ ",
        "یا متذکر ہو اور یہ تذکر اس کے لئے مفید ہو۔ ۴ ",
        "لیکن وہ شخص جو مستغنی ہے۔ ۵ ",
        "تو اس کی طرف رخ کرتا ہے۔ ۶ ",
        "حالانکہ وہ اگر اپنے آ پ کو یاد نہ کرے تو تیری کوئی ذمہ داری نہیں۔ ۷ ",
        "لیکن جو تیرے پاس آیا ہے اور کوشش کرتا ہے۔ ۸ ",
        "اور اللہ سے ڈرتا ہے۔ ۹ ",
        "تو اس سے غافل ہوتا ہے۔ ۱۰ ",
        "کبھی ایسا نہ کر یہ ( قرآن ) ایک یاد آوری ہے۔ ۱۱ ",
        "جو شخص چاہے اس سے نصیحت حاصل کر سکتا ہے۔ ۱۲ ",
        "(یہ) قیمتی الواح میں ثبت ہے۔ ۱۳ ",
        "بیش قدر اور پاکیزہ الواح ہیں۔ ۱۴ ",
        "ٍ ایسے سفیروں کے ہاتھ میں۔ ۱۵ ",
        "جو والا مقام اور نیکو کار ہیں۔ ۱۶ ",
        "موت آجائے انسان کو، یہ کس قدر کافر اور نا شکرا ہے۔ ۱۷ ",
        "اللہ نے اسے کس چیز سے پیدا کیا ہے؟ ۱۸ ",
        "اسے ناچیز نطفہ سے پیدا کیا پھر اسے موزوں بنایا۔ ۱۹ ",
        "پھر اس کے لئے راستہ آسان کر دیا۔ ۲۰ ",
        "اس کے بعد اسے موت دی اور قبر میں دفن کیا۔ ۲۱ ",
        "پھر جس وقت چاہے گا اسے زندہ کرے گا۔ ۲۲ ",
        "اس طرح نہیں ہے جیسے وہ خیال کرتا ہے اس نے ابھی تک حکم خدا کی اطاعت نہیں کی ہے۔ ۲۳ ",
        "انسان کو چاہئے کہ وہ اپنی غذا کو دیکھے۔ ۲۴ ",
        "ہم نے آسمان سے وافر تعداد میں پانی برسایا۔ ۲۵ ",
        "پھر زمین کو شگافتہ کیا۔ ۲۶",
        "اوراس میں بہت سے دانے اگائے۔ ۲۷",
        "اور انگور اور بہت سی سبزیاں۔ ۲۸",
        "اور زیتون اور بہت سے کھجورکے درخت۔ ۲۹",
        "اور درختوں سے پر باغات۔ ۳۰",
        "اور پھل اور چراگاہیں۔ ۳۱",
        "تاکہ تمہارے لئے اور تمام چوپایوں کے لئے فائدہ اٹھانے کا ذریعہ بنیں۔ ۳۲",
        "جب وہ سخت آواز ( صیحہ قیامت) آئے گی۔ ۳۳",
        "وہ، وہ دن ہے جب انسان اپنے بھائی سے دور بھاگے گا۔ ۳۴",
        "اور اپنی ماں اور باپ سے بھی۔ ۳۵",
        "اور اپنی بیوی اور اولاد سے۔ ۳۶",
        "اس دن ان میں ہرایک کی ایک خاص وضع و کیفیت ہو گی جو اسے مکمل طور پر اپنے آپ میں مشغول رکھے گی۔ ۳۷",
        "کچھ چہرے اس دن خوش گوار اور نورانی ہوں گے۔ ۳۸",
        "خنداں و مسرور۔ ۳۹",
        "اور کچھ چہرے اس دن غبار آلود ہوں گے۔ ۴۰",
        "تاریک دھوئیں نے انہیں ڈھانپ رکھا ہوگا۔ ۴۱",
        "وہی کافر و فاجر ہیں۔ ۴۲"
    ],
    [
        "جس وقت سورج کو لپیٹا جائے گا۔ ۱ ",
        "اور جس وقت ستارے بے نور ہو جائیں گے۔ ۲ ",
        "جس وقت پہاڑ چلنے لگیں گے۔ ۳ ",
        "جس وقت نہایت قیمتی مال فراموش کر دیا جائے گا۔ ۴ ",
        "جس وقت وحوش کو جمع کیا جائے گا۔ ۵ ",
        "جس وقت دریا جوش مارنے لگیں گے۔ ۶ ",
        "جس وقت ہر شخص اپنے جیسے کا قریبی قرار دیا جائے گا۔ ۷ ",
        "جس وقت زندہ درگور لڑکیوں سے سوال کیا جائے گا۔ ۸ ",
        "کہ ان کو کس گناہ کی پاداش میں قتل کیا گیا؟ ۹ ",
        "جس وقت اعمال نامے کھول دیئے جائیں گے۔ ۱۰ ",
        "اور جس وقت آسمان سے پردہ ہٹا دیا جائے گا۔ ۱۱ ",
        "اور جس وقت دوزخ دہک اٹھے گی۔ ۱۲ ",
        "اور جس وقت جنت قریب کر دی جائے گی۔ ۱۳ ",
        "اس وقت ہر انسان جان لے گا کہ اس نے کیا کیا ہے۔ ۱۴ ",
        "قسم ہے ان ستاروں کی جو پلٹ آتے ہیں۔ ۱۵ ",
        "چلتے ہیں اور نگاہوں سے چھپ جاتے ہیں۔ ۱۶ ",
        "اور قسم ہے رات کی جبکہ وہ پشت پھیرے اور اختتام کو پہنچ جائے۔ ۱۷ ",
        "اور صبح کی جب وہ تنفس کرے۔ ۱۸ ",
        "کہ یہ قرآن باعظمت بھیجے ہوئے(جبرائیل امین) کا کلام ہے ۔ ۱۹ ",
        "جو صاحب قدرت ہے اور صاحب عرش اللہ کے ہاں بلند مقام کا حامل ہے۔ ۲۰ ",
        "فرمانروا اور امین ہے۔ ۲۱ ",
        "اور تمہارا ساتھی (پیغمبر) دیوانہ نہیں ہے۔ ۲۲ ",
        "اس نے اس کو (جبرائیل کو) روشن افق میں دیکھا۔ ۲۳ ",
        "وہ اس کے بارے میں جسے اس نے وحی سے حاصل کیا ہے بخیل نہیں ہے۔ ۲۴ ",
        "یہ قرآن، شیطان رجیم کا قول نہیں ہے۔ ۲۵ ",
        "پس تم کہاں (بہکے) جا رہے ہو؟ ۲۶ ",
        "یہ قرآن عالمین کے لئے صرف نصیحت ہے۔ ۲۷ ",
        "ان لوگوں کے لئے جو چاہتے ہیں کہ نصیحت حاصل کریں۔ ۲۸ ",
        "اور تم نہیں چاہتے سوائے اس کے جو عالمین کا پروردگار چاہے۔ ۲۹"
    ],
    [
        "جس وقت (کرات آسمانی) پھٹ جائیں گے۔ ۱ ",
        "جس وقت ستارے پراگندہ ہو کر گر پڑیں گے۔ ۲ ",
        "اور جس وقت سمندر ایک دوسرے سے مل جائیں گے۔ ۳ ",
        "اور جس وقت قبریں زیر و زبر ہوں گی۔ ۴ ",
        "اس وقت ہر شخص جان لے گا کہ اس نے آگے کیا بھیجا ہے اور پیچھے کیا چھوڑا ہے۔ ۵ ",
        "اے انسان تجھے کس چیز نے اپنے کریم پروردگار کے مقابلہ میں (غافل و) مغرور کر دیا ہے؟ ۶ ",
        "وہ اللہ جس نے تجھے پیدا کیا، پھر تجھے منظم کیا، پھر تجھے اعتدال بخشا۔ ۷ ",
        "اور جس شکل میں چاہتا تھا تجھے مرکب کیا۔ ۸ ",
        "جیسا تم خیال کرتے ہو ویسا نہیں ہے بلکہ تم روز جزا کے منکر ہو۔ ۹ ",
        "اور اس میں شک نہیں کہ تم پر نگہبان مقرر کئے گئے ہیں۔ ۱۰ ",
        "بلند منزلت والے اور (اعمال کو) لکھنے والے۔ ۱۱ ",
        "وہ جانتے ہیں کہ تم کیا کرتے ہو۔ ۱۲ ",
        "یقیناً نیک افراد نعمت فراواں میں ہیں۔ ۱۳ ",
        "اور بدکار دوزخ میں ہیں۔ ۱۴ ",
        "جزا کے روز دوزخ میں وارد ہوں گے اور جلیں گے۔ ۱۵ ",
        "اور کبھی بھی اس سے غائب و دور نہیں ہوں گے۔ ۱۶ ",
        "تو کیا جانے کہ قیامت کا دن کیا ہے؟ ۱۷ ",
        "پھر تو کیا جانے کہ قیامت کا دن کیا ہے؟ ۱۸ ",
        "ایسا دن ہے جس میں کوئی شخص کسی دوسرے کے حق میں کسی کام کے انجام دینے پر قدرت نہیں رکھتا اور اس دن سب امور اللہ سے مخصوص ہیں۔ ۱۹"
    ],
    [
        "وائے ہے کم تولنے والوں پر۔ ۱ ",
        "وہ جب خود لیتے ہیں تو اپنا حق پورا لیتے ہیں۔ ۲ ",
        "لیکن جب چاہتے ہیں کہ دوسروں کے لئے تولیں تو کم تولتے ہیں۔ ۳ ",
        "کیا وہ باور نہیں کرتے کہ وہ اٹھائے جائیں گے۔ ۴ ",
        "(اس)عظیم دن ۵ ",
        "جس روز لوگ رب العالمین کی بارگاہ میں کھڑے ہوں گے؟ ۶",
        "اس طرح نہیں ہے یقیناً فاجروں کا نامہ اعمال سجین میں ہے۔ ۷ ",
        "تو کیا جانے کہ سجین کیا ہے؟ ۸ ",
        "وہ تحریر شدہ نامہ اور سرنوشت ہے۔ ۹ ",
        "وائے ہے اس دن تکذیب کرنے والوں پر۔ ۱۰ ",
        "وہی جو قیامت کے دن کا انکار کرتے ہیں۔ ۱۱ ",
        "صرف وہی لوگ اس (قیامت) کا انکار کرتے ہیں جو گنہگار اور تجاوز کرنے والے ہیں۔ ۱۲ ",
        "وہی شخص کہ جب اسے ہماری آیات سنائی جاتی ہیں تو کہتا ہے یہ گذشتہ لوگوں کے افسانے ہیں۔ ۱۳ ",
        "اس طرح نہیں جیسا کہ وہ خیال کرتے ہیں بلکہ ان کے اعمال ان کے دلوں پر زنگ کی طرح ہیں۔ ۱۴ ",
        "ایسا نہیں ہے جیسا وہ خیال کرتے ہیں بلکہ وہ اس دن اپنے پروردگار سے محجوب ہوں گے۔ ۱۵ ",
        "اس کے بعد وہ یقیناً جہنم میں داخل ہوں گے۔ ۱۶ ",
        "پھر ان سے کہا جائے گا یہ وہی جگہ ہے جس کی تم تکذیب کرتے تھے۔ ۱۷ ",
        "ایسا نہیں ہے جیسا وہ (قیامت کے بارے میں ) خیال کرتے ہیں بلکہ نیک لوگوں کا نامہ اعمال علیین میں ہے۔ ۱۸ ",
        "اور تو کیا جانے علیین کیا ہے؟ ۱۹ ",
        "یہ نوشتہ ہے لکھا ہوا اور سرنوشت ہے قطعی۔ ۲۰ ",
        "جس کے شاہد مقربین ہیں۔ ۲۱ ",
        "یقیناً نیک لوگ انواع و اقسام کی نعمتوں سے لطف اندوز ہوں گے۔ ۲۲ ",
        "جنت کے خوبصورت پلنگوں اور تختوں پر تکیہ لگائے ہوئے دیکھ رہے ہوں گے۔ ۲۳ ",
        "ان کے چہروں پر تو نعمت کی طراوت اور نشاط دیکھے گا۔ ۲۴ ",
        "انہیں ایسی پاک و پاکیزہ شراب پلائی جائے گی جس کو کسی نے چھوا نہیں ہو گا۔ ۲۵ ",
        "اس پر جو مہر لگائی گئی ہو گی وہ مشک سے ہو گی پس ان جنت کی نعمتوں میں رغبت رکھنے والوں کو ایک دوسرے سے سبقت کرنا چاہئے۔ ۲۶ ",
        "یہ شراب (طہور) تسنیم سے ملی ہوئی ہے۔ ۲۷ ",
        "وہی چشمہ جس سے مقربین پئیں گے۔ ۲۸ ",
        "بدکار (لوگ) دنیا میں ہمیشہ مومنین پر ہنستے تھے۔ ۲۹ ",
        "اور جب مومنین کے پاس سے گزرتے تو اشاروں سے ان کا مذاق اڑاتے۔ ۳۰ ",
        "اور جب اپنے خاندان کی طرف پلٹتے تو مسرور پلٹتے۔ ۳۱ ",
        "او رجس وقت مومنین کو دیکھتے تو کہتے یہ گمراہ ہیں۔ ۳۲ ",
        "حالانکہ وہ مومنین کی نگرانی پر کبھی مامور نہیں رہے۔ ۳۳ ",
        "لیکن آج (قیامت کے دن) مومنین کفار پر ہنستے ہیں۔ ۳۴",
        "جبکہ جنت کے مزین تختوں (اور پلنگوں ) پر بیٹھے ہیں اور دیکھ رہے ہیں۔ ۳۵ ",
        "کیا کفار نے اپنے اعمال کا اجر لے لیا ہے؟ ۳۶"
    ],
    [
        "جس وقت آسمان پھٹ جائے گا۔ ۱ ",
        "اور اپنے پروردگار کے فرمان کو تسلیم کرے گا اور سزاوار ہے کہ ایسا ہی ہو۔ ۲ ",
        "اور جب زمین میں وسعت پیدا ہو گی۔ ۳ ",
        "اور جو کچھ اس کے اندر ہے اسے باہر پھینک دے گی اور خالی ہو جائے گی۔ ۴ ",
        "اور اپنے پروردگار کے حکم کو تسلیم کرے گی اور ایسا ہی ہونے کے لائق ہے۔ ۵ ",
        "اے انسان! تو رنج و تکلیف اور سعی و کوشش کے ساتھ اپنے پروردگار کے طرف جائے گا اور اس سے ملاقات کرے گا۔ ۶ ",
        "لیکن وہ شخص جس کا نامہ اعمال اس کے دائیں ہاتھ میں دیا گیا ہے۔ ۷ ",
        "عنقریب اس کے لئے آسان حساب ہو گا۔ ۸ ",
        "اور وہ خوشحالی کے ساتھ اپنے گھر والوں کی طرف پلٹ جائے گا۔ ۹ ",
        "اور باقی رہا وہ شخص جس کو اس کا نامۂ اعمال اس کے پیچھے کی طرف سے دیا گیا۔ ۱۰ ",
        "تو عنقریب اس کی فریاد بلند ہو گی کہ وائے ہو مجھ پر میں ہلاک ہو گیا۔ ۱۱ ",
        "اور وہ جہنم کی آگ کے جلانے والے شعلوں میں جلے گا۔ ۱۲ ",
        "وہ اپنے گھر والوں کے درمیان (کفر و گناہ کے سبب) مسرور تھا۔ ۱۳ ",
        "وہ گمان کرتا تھا کہ کبھی پلٹ کر نہیں آئے گا۔ ۱۴ ",
        "جی ہاں ! اس کا پروردگار اس کے مقابلہ میں بینا تھا۔ ۱۵ ",
        "پس شفق کی قسم۔ ۱۶ ",
        "اور رات کی قسم جسے وہ جمع کرتی ہے۔ ۱۷ ",
        "اور قسم ہے چاند کی جب وہ بدر کامل ہوتا ہے۔ ۱۸ ",
        "تم سب ہمیشہ ایک حالت سے دوسری حالت میں منتقل ہوتے ہو۔ ۱۹ ",
        "پس وہ کیوں ایمان نہیں لاتے؟ ۲۰ ",
        "اور جب قرآن ان کے سامنے پڑھا جائے تو سجدہ نہیں کرتے۔ ۲۱ ",
        "بلکہ کفار ہمیشہ آیات الٰہی کی تکفیر کرتے ہیں۔ ۲۲ ",
        "اللہ اس چیز کو، جسے وہ دل میں چھپائے رکھتے ہیں، اچھی طرح جانتا ہے۔ ۲۳ ",
        "پس انہیں دردناک عذاب کی بشارت دے۔ ۲۴ ",
        "مگر وہ لوگ جو ایمان لائے اور انہوں نے اعمال صالح انجام دیئے ہیں، تو ان کے لئے ختم نہ ہونے والا اجر ہے۔ ۲۵"
    ],
    [
        "قسم ہے آسمان کی جس کے بہت سے بروج ہیں۔ ۱ ",
        "اور قسم ہے اس موعود دن(قیامت) کی۔ ۲ ",
        "اور شاہد و مشہود کی۔ ۳ ",
        "موت اور عذاب ہو ایذا دینے والے اصحاب اخدود (آگ کی خندق) پر۔ ۴ ",
        "شعلہ اور آگ سے پرخندقیں۔ ۵ ",
        "جس وقت وہ اس کے کنارے پر بیٹھے تھے۔ ۶ ",
        "انہیں کوئی اعتراض ان (مومنین) پر نہیں تھا سوائے اس کے کہ وہ خداوند عزیز و حمید پر ایمان لائے تھے۔ ۷ ",
        "اور جو کچھ وہ مومنین کی نسبت انجام دے رہے تھے اسے دیکھ رہے تھے۔ ۸ ",
        "وہی اللہ کہ آسمانوں اور زمین کی حکومت جس کے لئے ہے اور وہ ہر چیز پر گواہ ہے۔ ۹ ",
        "جنہوں نے صاحب ایمان مردوں اور عورتوں پر تشدد کیا، پھر انہوں نے توبہ نہ کی ان کے لئے دوزخ کا عذاب اور آگ کا جلانے والا عذاب ہے۔ ۱۰ ",
        "جو لوگ ایمان لائے اور انہوں نے اعمال صالح انجام دئیے ان کے لئے جنت کے باغات ہیں جن کے (درختوں کے) نیچے نہریں جاری ہیں اور یہ بہت بڑی کامیابی ہے۔ ۱۱ ",
        "یقیناتیرے پروردگار کی سزا بہت ہی شدید ہے۔ ۱۲ ",
        "وہی ہے جو خلقت کا آغاز کرتا ہے اور وہی ہے جو دوبارہ پلٹاتا ہے۔ ۱۳ ",
        "اور بخشنے والا اور (مومنین کا) دوست رکھنے والا ہے۔ ۱۴ ",
        "صاحب عرش مجید ہے۔ ۱۵ ",
        "اور جو چاہتا ہے انجام دیتا ہے۔ ۱۶ ",
        "کیا لشکروں کی داستان تجھ تک پہنچی ہے؟ ۱۷ ",
        "فرعون و ثمود کے لشکر۔ ۱۸ ",
        "بلکہ کفار ہمیشہ حق کی تکذیب میں مصروف رہتے ہیں۔ ۱۹ ",
        "اور اللہ ان سب پر احاطہ رکھتا ہے۔ ۲۰ ",
        "(یہ کوئی جادو اور جھوٹ نہیں ہے) بلکہ باعظمت قرآن ہے۔ ۲۱ ",
        "جو لوح محفوظ میں موجود ہے۔ ۲۲"
    ],
    [
        "قسم ہے آسمان کی اور رات کے کھٹکھٹانے والے کی۔ ۱ ",
        "اور تو نہیں جانتا کہ رات کو کھٹکھٹانے والا کیا ہے؟ ۲ ",
        "وہی درخشاں ستارہ اور تاریکیوں کو چیرنے والا۔ ۳ ",
        "(اس خدائی آیت کی قسم) ہر شخص کا ایک محافظ ہے۔ ۴ ",
        "انسان کو دیکھنا چاہئے کہ وہ کس چیز سے پیدا کیا گیا ہے؟ ۵ ",
        "وہ اچھلتے ہوئے پانی (منی) سے پیدا ہوا ہے۔ ۶ ",
        "وہ پانی جو پشت اور سینوں کے درمیان سے خارج ہوتا ہے۔ ۷ ",
        "وہ(اللہ) انسان کو واپس لوٹانے پر قادر ہے۔ ۸ ",
        "جس دن اسرار کھیلیں گے۔ ۹ ",
        "اس (دن انسان) کے لئے کوئی قوت اور مددگار نہیں ہے۔ ۱۰ ",
        "پر بارش آسمان کی قسم ۱۱ ",
        "اور پرشگاف زمین کی قسم ۱۲ ",
        "کہ یہ ایک سچی بات ہے۔ ۱۳ ",
        "اور یہ مذاق نہیں ہے۔ ۱۴ ",
        "وہ ہمیشہ مکر کرتے ہیں۔ ۱۵ ",
        "اور میں اس کے مقابلہ میں چارہ جوئی کرتا ہوں۔ ۱۶ ",
        "اب جبکہ ایسا ہے تو کافروں کو تھوڑی سی مہلت دے دے۔ ۱۷"
    ],
    [
        "اپنے بلند پروردگار کے نام کی تسبیح کر ۔ ۱ ",
        "وہ اللہ جس نے پیدا کیا اور منظم کیا۔ ۲ ",
        "اور وہ جس نے منظم کیا اور ہدایت فرمائی۔ ۳ ",
        "اور وہ جس نے چراگاہ کو ظاہر کیا۔ ۴ ",
        "پھر اسے خشک و سیاہ قرار دیا۔ ۵ ",
        "ہم عنقریب تیرے سامنے (قرآن کو) پڑھیں گے اور تو اسے کبھی فراموش نہیں کرے گا۔ ۶ ",
        "مگر جو کچھ اللہ چاہے۔ وہ آشکار اور پنہاں کو جانتا ہے۔ ۷ ",
        "اور ہم تمہیں ہر اچھے کام کے انجام دینے کے لئے آمادہ کریں گے۔ ۸ ",
        "پس جہاں تک سمجھانا مفید ہو، سمجھاتے رہو۔ ۹ ",
        "اور عنقریب وہ لوگ جو اللہ سے ڈرتے ہیں متذکر ہوں گے۔ ۱۰ ",
        "لیکن زیادہ بدبخت لوگ اس سے دوری اختیار کرتے ہیں۔ ۱۱ ",
        "وہی جو بہت بڑی آگ میں داخل ہو گا۔ ۱۲ ",
        "پھر اس آگ میں نہ مرے گا، نہ زندہ رہے گا۔ ۱۳ ",
        "یقیناً وہ رستگار ہو گا جو اپنا تزکیہ کرے۔ ۱۴ ",
        "اور اپنے پروردگار کے نام کا ذکر کرے اور نماز پڑھے۔ ۱۵",
        "بلکہ تم دنیا کی زندگی کو مقدم سمجھتے ہو۔ ۱۶ ",
        "جبکہ آخرت زیادہ پائیدار اور بہتر ہے۔ ۱۷ ",
        "یہ احکام پہلی آسمانی کتب میں آ چکے ہیں۔ ۱۸ ",
        "کتب ابراہیم و موسیٰ میں۔ ۱۹"
    ],
    [
        "کیا غاشیہ (قیامت کا دن) کی داستان تجھ تک پہنچی ہے؟ ۱ ",
        "چہرے اس دن خاشع اور ذلت بار ہوں گے۔ ۲ ",
        "وہ جنہو ں نے ہمیشہ عمل کیا ہے اور تھک چکے ہیں۔ ۳ ",
        "دہکتی ہوئی آگ میں داخل ہوں گے۔ ۴ ",
        "انہیں حد سے زیادہ گرم چشمے سے پلایا جائے گا۔ ۵ ",
        "ضریع (بدبودار اورتلخ خشک کاٹنے) کے علاوہ انہیں اور کوئی کھانا نہیں ملے گا۔ ۶ ",
        "ایسی غذا جو نہ انہیں موٹا کرے گی اور نہ ان کی بھوک کو ختم کرے گی۔ ۷ ",
        "اس دن کچھ چہرے شاداب ہوں گے۔ ۸ ",
        "اس لئے کہ اپنی کوشش سے مسرور ہوں گے۔ ۹ ",
        "جو بہشت عالی میں ہوں گے۔ ۱۰ ",
        "جس میں تو کوئی لغو اور بیہوہ بات نہیں سنے گا۔ ۱۱ ",
        "اس میں چشمے جاری ہیں۔ ۱۲ ",
        "اس میں خوبصورت بلند تخت ہوں گے۔ ۱۳ ",
        "اور پیالے جو ان چشموں کے پاس رکھے ہوں گے۔ ۱۴ ",
        "اور تکیے جو صف بستہ ہوں گے۔ ۱۵ ",
        "اور بچھے ہوئے فاخرہ فرش ہوں گے۔ ۱۶ ",
        "کیا وہ اونٹ کی طرف نہیں دیکھتے کہ کس طرح اسے پیدا کیا گیا؟ ۱۷ ",
        "اور آسمان کی طرف نہیں دیکھتے کہ کس طرح بلندی پر قائم کیا گیا؟ ۱۸ ",
        "اور پہاڑوں کی طرف کہ کس طرح وہ اپنی جگہ نصب ہوئے ہیں ؟ ۱۹ ",
        "اور زمین کی طرف کہ وہ کس طرح مسطح ہوئی ہے؟ ۲۰ ",
        "پس(اے پیغمبر) نصیحت کر کہ تو صرف نصیحت کرنے والا ہے۔ ۲۱ ",
        "تو ان پر مسلط نہیں ہے کہ انہیں (ایمان لانے پر) مجبور کرے۔ ۲۲ ",
        "مگر وہ شخص جو پشت پھیرے اور کافر ہو جائے۔ ۲۳ ",
        "جسے اللہ بہت بڑے عذاب کی سزا دے گا۔ ۲۴ ",
        "یقیناً ان کی بازگشت ہماری طرف ہے۔ ۲۵ ",
        "اور یقیناً ان کا حساب کتا ب ہمارے پاس ہے۔ ۲۶"
    ],
    [
        "صبح کی قسم ۱ ",
        "اور دس راتوں کی۔ ۲ ",
        "اور زوج و فرد کی۔ ۳ ",
        "اور رات کی جب کہ وہ (دن کی روشنی کی طرف) حرکت کرتی ہے قسم ہے۔ ۴ ",
        "کیا جو کچھ کہا گیا ہے اس میں صاحبان عقل کے لئے اہم قسم نہیں ہے؟ ۵ ",
        "کیا تو نے نہیں دیکھا کہ تیرے پروردگار نے قوم عاد کے ساتھ کیا کیا؟ ۶ ",
        "اور اس باعظمت شہرارم کے ساتھ۔ ۷ ",
        "وہی شہر جس کی نظیر دیگر شہروں میں پیدا نہیں کی گئی۔ ۸ ",
        "اور قوم ثمود جو دروں میں سے بڑے بڑے پتھر کاٹتی تھی۔ ۹ ",
        "اور فرعون جو صاحب قوت اور سخت سزا دینے والا تھا۔ ۱۰ ",
        "وہی قومیں جنہو ں نے شہروں میں سرکشی کی۔ ۱۱ ",
        "اور ان میں بہت زیادہ فساد انہوں نے کیا۔ ۱۲ ",
        "لہٰذا اللہ نے ان کو عذاب کا تازیانہ لگایا۔ ۱۳ ",
        "یقیناً تیرا پروردگار کمین گاہ میں ہے۔ ۱۴ ",
        "لیکن انسان کو جس وقت اللہ آزمائش کے لئے عزت دیتا ہے (اس کا اکرام کرتاہے) نعمت بخشتا ہے تو (مغرور ہو جاتا ہے) اور کہتا ہے میرے پروردگار نے میرا اکرام کیا ہے۔ ۱۵ ",
        "لیکن جب امتحان کے لئے(اللہ) اس پر روزی تنگ کر دیتا ہے تو (مایوس ہو جاتاہے اور) کہتا ہے میرے پروردگار نے مجھے ذلیل و خوار کیا ہے۔ ۱۶ ",
        "ایسا نہیں ہے جیسا تم نے خیال کیا ہے بلکہ تم یتیموں کا احترام نہیں کرتے۔ ۱۷ ",
        "اور ایک دوسرے کو مساکین و فقراء کو کھانا کھلانے کا شوق نہیں دلاتے۔ ۱۸ ",
        "اور میراث کو جائز و ناجائز طریقہ سے جمع کر کے کھاتے ہو۔ ۱۹ ",
        "اور مال و دولت کو بہت دوست رکھتے ہو۔ ۲۰ ",
        "ایسا نہیں ہے (جیسا کہ وہ خیال کرتے ہیں ) جس دن زمین کوٹ کوٹ کر ریزہ ریزہ کر دی جائے گی۔ ۲۱ ",
        "اور تیرے پروردگار کا فرمان پہنچے گا اور ملائکہ صف بہ صف ہوں گے۔ ۲۲ ",
        "اور اس دن جہنم کو حاضر کریں۔ جی ہاں ! اس دن انسان متذکر ہو گا، لیکن (کیا فائدہ اس لئے کہ) یہ تذکر اس کے لئے سودمند نہیں ہو گا۔ ۲۳",
        "وہ کہے گا کاش اس زندگی کے لئے میں نے کوئی چیز بھیجی ہوتی۔ ۲۴ ",
        "اس دن کوئی بھی اس جیسا عذاب نازل نہیں کرے گا۔ ۲۵ ",
        "اور کوئی شخص اس کی طرح کسی کو قید و بند میں نہیں جکڑے گا۔ ۲۶ ",
        "تو اے سکون و اطمینان یافتہ نفس۔ ۲۷ ",
        "اپنے پروردگار کی طرف پلٹ جا، اس حالت میں کہ تواس سے راضی ہے اور وہ بھی تجھ سے راضی ہے۔ ۲۸ ",
        "پس میرے بندوں کی صف میں شامل ہو جا۔ ۲۹ ",
        "اور میری جنت میں وارد ہو جا۔ ۳۰"
    ],
    [
        "قسم ہے اس شہر مقدس (مکہ) کی۔ ۱ ",
        "وہ شہر کہ جس میں تو ساکن ہے! ۲ ",
        "اور قسم ہے باپ اور اس کے بیٹے کی۔ ۳ ",
        "کہ ہم نے انسان کو تکلیف میں پیدا کیا ہے۔ (اور اس کی زندگی رنج و الم سے پر ہے)۔ ۴ ",
        "کیا وہ یہ گمان کرتا ہے کہ اس پر کوئی بھی قدرت نہیں رکھتا؟ ۵ ",
        "وہ یہ کہتا ہے کہ میں نے بہت سا مال (اچھے کاموں میں ) تلف کر دیا ہے! ۶ ",
        "کیا وہ یہ گمان کرتا ہے کہ اسے کسی نے نہیں دیکھا۔ (اور نہ ہی کوئی دیکھتا ہے)؟ ۷ ",
        "کیا ہم نے اس (انسان) کے لئے دو آنکھیں قرار نہیں دیں ؟ ۸ ",
        "اور ایک زبان اور دو ہونٹ (اسے نہیں دیئے)؟ ۹ ",
        "اور ہم نے اسے اس کی بھلائی اور برائی کی دونوں راہیں دکھا دیں۔ ۱۰ ",
        "لیکن وہ (ناشکرا انسان) اس اہم گھاٹی سے اوپر نہیں گیا۔ ۱۱ ",
        "اور تجھے کیا معلوم کہ وہ گھاٹی کیا ہے؟ ۱۲ ",
        "غلام کو آزاد کرنا ہے۔ ۱۳ ",
        "یا بھوک کے دن کھانا کھلانا ہے۔ ۱۴ ",
        "رشتہ داروں میں سے کسی یتیم کو۔ ۱۵ ",
        "یا خاک پر پڑے ہوئے مسکین کو۔ ۱۶ ",
        "پھر اسے ایسے لوگوں میں سے ہونا چاہئے جو ایمان لائے ہیں اور جو ایک دوسرے کو صبر و شکیبائی اور رحم کرنے کی وصیت کرتے ہیں۔ ۱۷ ",
        "وہ اصحاب الیمین ہیں (او ران کے نامۂ اعمال کو ان کے دائیں ہاتھ میں دیں گے)۔ ۱۸ ",
        "اور جن لوگوں نے ہماری آیات کا انکار کر دیا، وہ بدبخت لوگ ہیں اور ان کا نامۂ اعمال ان کے بائیں ہاتھ میں دیا جائے گا۔ ۱۹ ",
        "ان کو آگ نے ہر طرف سے گھیر رکھا ہے۔ ۲۰"
    ],
    [
        "سورج اور اس کی روشنی کے پھیلنے کی قسم۔ ۱ ",
        "اور چاند کی جب کہ وہ اس کے پیچھے آئے۔ ۲ ",
        "اور دن کی جب کہ وہ صفحہ زمین کو روشن کرے۔ ۳ ",
        "اور قسم ہے رات کی جب کہ وہ زمین کو ڈھانپ لے ۔ ۴ ",
        "اور قسم ہے آسمان کی اور جس نے اسے بنایا۔ ۵ ",
        "اور قسم ہے زمین کی اور جس نے اسے بچھایا۔ ۶ ",
        "اور قسم ہے انسان کے نفس کی اور جس نے اسے درسست کیا۔ ۷ ",
        "پھر اسے فجور و تقوی (خیروشر) کا الہام کیا۔ ۸ ",
        "کہ جس نے اپنے نفس کا تزکیہ کیا وہ فلاح پا گیا۔ ۹ ",
        "اور جس نے اپنے نفس کو معصیت اور گناہ سے آلودہ کیا وہ نا امید اور محروم ہوا۔ ۱۰ ",
        "قوم ثمود نے سرکشی کی وجہ سے (اپنے پیغمبر کی) تکذیب کی۔ ۱۱ ",
        "جب کہ ان کا ایک شقی ترین آدمی اٹھ کھڑا ہوا۔ ۱۲ ",
        "اور اللہ کے بھیجے ہوئے رسول (صالح) نے ان سے کہا: اللہ کے ناقے کو اس کے پانی پینے کے لئے چھوڑ دو۔ ۱۳ ",
        "لیکن انہوں نے اس(رسول) کی تکذیب کی، اور ناقہ کی کونچیں کاٹ دیں، اور اسے ہلاک کر دیا، لہٰذا ان کے اللہ نے انہیں اس گناہ کی وجہ سے تباہ کر دیا، اور ان کی زمین کو ہموار کر دیا۔ ۱۴ ",
        "اور اللہ کو اس کام کے کرنے میں کوئی خوف نہیں ہے۔ ۱۵"
    ],
    [
        "قسم ہے رات کی جب کہ وہ عالم کو ڈھانپ لے۔ ۱ ",
        "اور قسم ہے دن کی جب وہ ظاہر ہو۔ ۲ ",
        "اور قسم ہے اس کی جس نے مذکر و مونث خلق کئے۔ ۳ ",
        "کہ تمہاری سعی و کوشش مختلف ہے۔ ۴ ",
        "پس وہ شخص کہ جو (راہ خدا میں ) انفاق کرے اور پرہیزگاری اختیار کرے۔ ۵ ",
        "اور (اللہ کی) نیک جزا کی تصدیق کرے۔ ۶ ",
        "ہم اس کی راہوں کو آسان بنا دیں گے۔ ۷ ",
        "لیکن جو شخص بخل کرے، اور اس طریقہ سے بے نیاز ہونا چاہئے۔ ۸ ",
        "اور (اللہ کی) اچھی جزاؤں کی تکذیب کرے۔ ۹ ",
        "ہم عنقریب اس کی راہوں کو دشوار بنا دیں گے۔ ۱۰ ",
        "اور جس وقت وہ (جہنم یا قبر میں ) گرے گا تو اس کے اموال اس کی حالت کے لئے مفید نہیں ہوں گے۔ ۱۱ ",
        "یقیناً ہدایت کرنا ہمارے ذمہ ہے۔ ۱۲ ",
        "یقینی طور پر دنیا و آخرت ہماری ہی ملکیت ہے۔ ۱۳ ",
        "پس میں تمہیں شعلہ پیدا کرنے والی آگ سے ڈراتا ہوں۔ ۱۴",
        "بدبخت ترین لوگوں کے سوا کوئی شخص اس میں داخل نہیں ہو گا۔ ۱۵ ",
        "وہی شخص جس نے آیات (خدا کی) تکذیب کی اور پیٹھ پھیر لی۔ ۱۶ ",
        "جب کہ زیادہ تقویٰ اختیار کرنے والے عنقریب اس سے دور رہیں گے۔ ۱۷ ",
        "وہی شخص جو اپنے مال کو (اللہ کی راہ) میں بخش دیتا ہے تاکہ اپنے نفس کا تزکیہ کرے۔ ۱۸ ",
        "اور کسی شخص کا اس کے پاس کوئی حق نعمت نہیں ہے تاکہ وہ (اس انفاق کے ذریعے) اس کا بدلہ دے۔ ۱۹ ",
        "بلکہ اس کا مقصد تو اپنے بزرگ و برتر پروردگار کی رضا حاصل کرنا ہے۔ ۲۰ ",
        "اور وہ عنقریب راضی و خوشنود ہو جائے گا۔ ۲۱"
    ],
    [
        "قسم ہے دن کی ۔ ۱ ",
        "اور قسم ہے رات کی جب کہ وہ ساکن ہو جائے۔ ۲ ",
        "کہ ہرگز نہ تو اللہ نے تجھے چھوڑا ہے اور نہ ہی تجھ سے خفا ہوا ہے۔ ۳ ",
        "اور یقینی طور پر تیرے لئے آخرت دنیا سے بہتر ہے۔ ۴ ",
        "اور عنقریب تیرا رب تجھے اس قدر دے گا کہ تو راضی ہو جائے گا۔ ۵ ",
        "کیا تجھے یتیم نہیں پایا تو پھر پناہ دی؟ ۶ ",
        "اور تجھے گمشدہ پایا تو رہنمائی کی۔ ۷ ",
        "اور تجھے فقیر پایا تو بے نیاز کیا۔ ۸ ",
        "اب جب کہ یہ بات ہے تو یتیم کو حقیر نہ جان۔ ۹ ",
        "اور سوال کرنے والے کو نہ دھتکار۔ ۱۰ ",
        "اور اپنے پروردگار کی نعمتوں کو یاد کر۔ ۱۱"
    ],
    [
        "کیا ہم نے تیرے سینہ کو کشادہ نہیں کیا؟ ۱ ",
        "اور تجھ سے بھاری بوجھ برطرف نہیں کیا؟ ۲ ",
        "وہی بوجھ جو تیری پشت کو جھکائے دے رہا تھا۔ ۳ ",
        "اور تیرے ذکر کو ہم نے بلند کیا؟ ۴ ",
        "اس بنا پر یقینی طور پر سختی کے ساتھ آسانی ہے۔ ۵ ",
        "اور یقیناً سختی کے ساتھ آسانی ہے۔ ۶ ",
        "پس جب تک ایک اہم کام سے فارغ ہو جائے تو دوسری مہم کو شروع کر دے۔ ۷ ",
        "اور اپنے پروردگار کی طرف توجہ اور رغبت کر۔ ۸"
    ],
    [
        "انجیر اور زیتون کی قسم ۔ ۱ ",
        "اور طور سینین کی قسم۔ ۲ ",
        "اور اس امن والے شہر (مکہ) کی قسم۔ ۳ ",
        "کہ ہم نے انسان کو بہترین صورت اور بہترین نظام میں پیدا کیا ہے۔ ۴ ",
        "پھر ہم نے اسے پست ترین مرحلہ کی طرف لوٹا دیا۔ ۵ ",
        "سوائے ان لوگوں کے جو ایمان لے آئے اور عمل صالح بجا لائے، تو ان کے لئے ایسا اجر و ثواب ہے جو کبھی منقطع نہ ہو گا۔ ۶ ",
        "پس ان تمام چیزوں کے باوجود تیرے روز جزا کے تکذیب کرنے کا کیا سبب ہے؟! ۷ ",
        "کیا اللہ بہترین حکم کرنے والا نہیں ہے؟ ۸"
    ],
    [
        "پڑھ اپنے پروردگار کے نام سے جس نے جہان کو پیدا کیا۔ ۱ ",
        "وہی جس نے انسان کو جمے ہوئے خون سے پیدا کیا۔ ۲ ",
        "پڑھ کہ تیرا پروردگار سب سے زیادہ مکرم و باعزت ہے۔ ۳ ",
        "وہی جس نے قلم کے ذریعے تعلیم دی۔ ۴ ",
        "اور انسان کو وہ سب کچھ سکھا دیا جو وہ نہیں جانتا تھا۔ ۵ ",
        "ایسا نہیں ہے (کہ انسان حق شناس نہ ہو) یقیناً وہ سرکشی کرتا ہے۔ ۶ ",
        "اس وجہ سے کہ وہ خود کو بے نیاز سمجھتا ہے۔ ۷ ",
        "یقینی طور پر سب کی بازگشت تیرے پروردگار کی طرف ہے۔ ۸ ",
        "مجھے بتا کیا وہ شخص جومنع کرتا ہے۔ ۹ ",
        "بندہ کو جب وہ نماز پڑھتا ہے ۔ ۱۰ ",
        "مجھے بتا اگر یہ بندہ طریق ہدایت پر ہو۔ ۱۱ ",
        "یا لوگوں کو تقویٰ کا حکم دے۔ ۱۲ ",
        "مجھے بتا اگر (یہ سرکش) حق کی تکذیب کرے اور اس کی طرف سے پشت پھیر لے۔ ۱۳ ",
        "کیا وہ نہیں جانتا کہ اللہ اس کے تمام اعمال کو دیکھتا ہے؟ ۱۴ ",
        "(جیسا کہ وہ خیال کرتا ہے) ایسا نہیں ہے، اگر وہ اپنے کام سے دستبردار نہ ہو گا تو ہم اس کی ناصیہ (سر کے اگلے حصہ کے بال) پکڑیں گے۔ ۱۵ ",
        "وہی دروغ گو اور خطاکار ناصیہ (پیشانی) ۱۶ ",
        "پھر وہ جسے چاہے پکارتا رہے (کہ وہ اس کی مدد کرے) ۱۷ ",
        "ہم بھی عنقریب دوزخ کے مامورین کو پکاریں گے۔ ۱۸ ",
        "جیسا کہ وہ سمجھتا ہے، ایسا نہیں ہے، ہرگز اس کی اطاعت نہ کر، اور سجدہ کر، اور اللہ کا تقرب حاصل کر۔ ۱۹"
    ],
    [
        "ہم نے اس قرآن کو شب قدر میں نازل کیا ہے۔ ۱ ",
        "اور تو کیا جانے کہ شب قدر کیا ہے؟! ۲ ",
        "شب قدر ہزار مہینوں سے بہتر ہے۔ ۳ ",
        "فرشتے اور روح اس رات میں اپنے پروردگار کے اذن سے ہر کام (کی تقدیر) کے لئے اترتے ہیں۔ ۴ ",
        "یہ ایک ایسی رات ہے جو طلوع صبح تک سلامتی (اور برکت و رحمت) سے پر ہے۔ ۵"
    ],
    [
        "اہل کتاب اور مشرکین میں سے کفار (کہتے تھے) جب تک ان کے لئے واضح دلیل نہ آ جائے وہ اپنے دین سے دستبردار نہیں ہوں گے۔ ۱ ",
        "اللہ کی طرف سے ایسا رسول جو پاکیزہ صحیفوں کی تلاوت کرے۔ ۲ ",
        "اور ان میں صحیح اور قابل قدر تحریریں ہوں۔ ۳ ",
        "لیکن اہل کتاب نے (اللہ کے دین میں ) اختلاف نہیں کیا مگر ان کے پاس واضح دلائل پہنچ جانے کے بعد۔ ۴ ",
        "حالانکہ انہیں کوئی حکم اس کے سوا نہیں دیا گیا تھا کہ وہ کمال اخلاص کے ساتھ اللہ کی عبادت کریں، شرک سے توحید کی طرف لوٹیں، نماز کو قائم کریں اور زکوٰۃ ادا کریں، اور یہی مستقیم اور صحیح دین ہے۔ ۵ ",
        "اہل کتاب اور مشرکین میں سے جو لوگ اس جدید دین سے کافر ہو گئے ہیں وہ دوزخ کی آگ میں ہوں گے اور ہمیشہ ہمیشہ اسی میں رہیں گے، وہ بدترین مخلوق ہیں۔ ۶ ",
        "یقینی طور سے وہ لوگ جو ایمان لائے ہیں اور انہوں نے اعمال صالح انجام دیئے ہیں، وہ (اللہ کی) بہترین مخلوق ہیں۔ ۷",
        "ان کی جزاء ان کے پروردگار کے یہاں بہشت جاودانی کے باغات ہیں، جس کے (درختوں کے) نیچے نہریں جاری ہیں۔ وہ ہمیشہ ہمیشہ اسی میں رہیں گے، اللہ بھی ان سے راضی ہے اور وہ بھی اللہ سے راضی ہیں، اور یہ (بلند مقام) اس شخص کے لئے ہے، جو اپنے پروردگار سے ڈرے۔ ۸"
    ],
    [
        "جس وقت زمین شدت کے ساتھ لرزنے لگے گی۔ ۱ ",
        "اور زمین اپنے سنگین بوجھ کو باہر نکال کر رکھ دے گی۔ ۲ ",
        "اور انسان کہے گا کہ زمین کو کیا ہو گیا ہے۔ ۳ ",
        "اس دن زمین اپنی تمام خبروں کو بیان کر دے گی۔ ۴ ",
        "کیونکہ تیرے پروردگار نے اسے وحی کی ہے۔ ۵ ",
        "اس دن لوگ مختلف گروہوں کی صورت میں قبروں سے نکلیں گے، تاکہ ان کے اعمال انہیں دکھائے جائیں۔ ۶ ",
        "پس جس شخص نے ایک ذرہ برابر بھی اچھا کام انجام دیا ہو گاوہ اسے دیکھے گا۔ ۷ ",
        "اور جس نے ایک ذرہ برابر برا کام کیا ہو گا وہ اسے دیکھے گا۔ ۸"
    ],
    [
        "ان فراٹے بھرتے ہوئے سرپٹ دوڑنے والے گھوڑوں کی قسم۔ ۱ ",
        "اور ان کی قسم جو چنگاریاں نکالتے ہیں۔ ۲ ",
        "اور صبح ہوتے ہی دشمن پر یلغار کر دیتے ہیں۔ ۳ ",
        "اور اس سے ہر طرف گرد و غبار ہی گرد و غبار کر دیتے ہیں۔ ۴ ",
        "اور یکایک دشمن کے دل بادل میں گھس جاتے ہیں۔ ۵ ",
        "بے شک انسان اپنے پروردگار کی نعمتوں کے سامنے ناشکرا اور بخیل ہے۔ ۶ ",
        "اور وہ خود بھی اس معنی پر گواہ ہے۔ ۷ ",
        "وہ مال کے ساتھ شدید لگاؤ اور محبت رکھتا ہے۔ ۸ ",
        "کیا وہ نہیں جانتا کہ اس دن جو بھی قبروں میں ہیں وہ سب زندہ ہو جائیں گے۔ ۹",
        "اور جو کچھ سینوں کے اندر (چھپایا ہوا) ہے، وہ آشکار اور ظاہر ہو جائے گا۔ ۱۰ ",
        "اس دن ان کا پروردگار ان (کے اعمال) سے مکمل طور پر باخبر ہے۔ ۱۱"
    ],
    [
        "وہ چبھنے والا حادثہ۔ ۱ ",
        "اور وہ کیسا چبھنے والا حادثہ ہے؟ ۲ ",
        "اور تو کیا جانے کہ وہ چبھنے والا حادثہ کیسا ہے؟ ۳ ",
        "وہ دن جس میں لوگ پراگندہ پروانوں کی طرح ہر طرف دوڑ رہے ہوں گے۔ ۴ ",
        "اور پہاڑ دھنکی ہوئی رنگین اون کی طرح ہو جائیں گے۔ ۵ ",
        "(اس دن) جس کے اعمال کا ترازو وزنی ہو گا۔ ۶ ",
        "وہ ایک پسندیدہ زندگی میں ہو گا۔ ۷ ",
        "لیکن جس کا ترازوئے اعمال ہلکا ہو گا۔ ۸ ",
        "اس کی پناہ گاہ ھاویہ (جہنم) ہو گی۔ ۹ ",
        "اور تو کیا جانے کہ ھاویہ کیا ہے؟ ۱۰ ",
        "ایک جلا ڈالنے والی آگ ہے۔ ۱۱"
    ],
    [
        "تفاخر و تکاثر نے تمہیں اپنے حال میں مشغول رکھا۔ ۱ ",
        "یہاں تک کہ تم قبروں کی زیارت کے لئے گئے۔ ۲ ",
        "ایسا نہیں ہے تم جلد ہی (اصل حقیقت کو) جان لو گے۔ ۳ ",
        "ہرگز ایسا نہیں ہے یہ جلدی ہی تمہیں معلوم ہو جائے گا۔ ۴ ",
        "اس طرح نہیں ہے اگر تم آخرت کا علم الیقین رکھتے ہوتے ۔ ۵ ",
        "تم یقیناً جہنم کو دیکھو گے۔ ۶ ",
        "پھر اس کو عین الیقین کے ساتھ مشاہدہ کرو گے۔ ۷ ",
        "پھر اس دن تم سب سے ان نعمتوں کے بارے میں جو تمہیں دی گئی تھیں، سوال کیا جائے گا۔ ۸"
    ],
    [
        "قسم ہے عصر کی۔ ۱ ", "کہ سب انسان خسارے میں ہیں۔ ۲ ", "سوائے ان کے جو ایمان لائے اور انہوں نے اعمال صالح انجام دیئے، ایک دوسرے کو حق کی وصیت و نصیحت کی اور ایک دوسرے کو صبر و استقامت کی وصیت کی۔ ۳"
    ],
    [
        "ہر عیب جو اور تمسخر کرنے والے کے لئے افسوس ہو۔ ۱ ",
        "وہی جو مال کو جمع کرکے گنتا رہا۔ ۲ ",
        "وہ یہ گمان کرتا ہے کہ اس کے اموال اس کے دوام کا سبب بن جائیں گے۔ ۳ ",
        "جیسا کہ وہ خیال کرتا ہے ایسا نہیں ہے، عنقریب اسے حطمہ (ریزہ ریزہ کرنے والی آگ) میں پھینک دیا جائے گا۔ ۴ ",
        "اور تو کیا جانے کہ حطمہ کیا ہے؟ ۵ ",
        "اللہ کی بھڑکتی ہوئی آگ۔ ۶ ",
        "ایسی آگ جو دلوں سے نکلتی ہے۔ ۷ ",
        "یہ آگ ان کے اوپر دربستہ صورت میں ہے۔ ۸ ",
        "کشیدہ اور طولانی ستونوں میں۔ ۹"
    ],
    [
        "کیا تونے دیکھا نہیں کہ تیرے پروردگار نے اصحاب فیل کے ساتھ کیا کیا۔ ۱ ",
        "کیا ان کے منصوبہ کو خاک میں نہیں ملا دیا؟ ۲ ",
        "اور ان کے اوپر گروہ در گروہ پرندے بھیجے۔ ۳ ",
        "جو ان کے اوپر چھوٹی چھوٹی کنکریاں برسا رہے تھے۔ ۴ ",
        "اور (اس طرح) انہیں کھائے ہوئے بھوسہ کی مانند بنا دیا۔ ۵"
    ],
    [
        "چونکہ قریش کو جاڑے کی گرمی سے مانوس کر دیا ہے ۱ ", "(اسی مانوسیت کی وجہ سے)انہیں سردیوں اور گرمیوں کے سفروں سے الفت ہے۔ ۲ ", "پس (اس عظیم نعمت کے شکرانے کے طور پر) اس گھر کے پروردگار کی عبادت کرنی چاہئے۔ ۳ ", "وہی(پروردگار) جس نے انہیں بھوک میں کھانا دیا اور خوف سے نجات دی۔ ۴"
    ],
    [
        "کیا تو نے اس شخص کو دیکھا ہے، جو ہمیشہ ہی روز جزا کا انکار کرتا ہے؟ ۱ ",
        "وہی تو ہے، جو یتیم کو سختی کے ساتھ دھکے دیتا ہے۔ ۲ ",
        "اور دوسروں کو مسکین کو کھانا کھلانے کا شوق نہیں دلاتا۔ ۳ ",
        "پس ان نماز گزاروں پر افسوس ہے، ۴ ",
        "جواپنی نمازوں کو بھول جاتے ہیں۔ ۵ ",
        "وہی جو ریاکاری کرتے ہیں۔ ۶ ",
        "اور دوسروں کو ضروریات زندگی سے باز رکھتے ہیں۔ ۷"
    ],
    [
        "ہم نے تجھے کوثر (بہت زیادہ خیرو برکت) عطا کی۔ ۱ ", "اب جب کہ یہ بات ہے تو اپنے پروردگار کے لئے نمازپڑھ اور قربانی دے۔ ۲ ", "یقیناً تیرا دشمن ہی ابتر ( بلاعقب و مقطوع النسل) ہے۔ ۳"
    ],
    [
        "کہہ دو! اے کافرو! ۱ ",
        "جن کی تم پرستش کرتے ہو میں ان کی عبادت نہیں کرتا۔ ۲ ",
        "اور نہ تم اس کی عبادت کرو گے جس کی میں پرستش کرتا ہوں۔ ۳ ",
        "اور نہ ہی میں ان کی پرستش کروں گا جن کی تم پرستش کرتے ہو۔ ۴ ",
        "اور نہ تم اس کی پرستش کرو گے جس کی میں عبادت کرتا ہوں۔ ۵ ",
        "(اب جب کہ معاملہ اس طرح ہے تو) تمہارا دین تمہارے لئے اور میرا دین میرے لئے۔ ۶"
    ],
    [
        "جب خد اکی مدد اور کامیابی آن پہنچے۔ ۱ ", "اور تو دیکھے گا کہ لوگ گروہ در گروہ خد ا کے دین میں داخل ہو رہے ہیں۔ ۲ ", "پس تم اپنے پرور دگار کی تسبیح اور حمد بجا لاؤ اور اس سے استغفار کرو کہ وہ بڑا ہی توبہ قبول کرنے والا ہے۔ ۳"
    ],
    [
        "ابولہب کے دونوں ہاتھ کٹ جائیں (اور وہ ہلاک ہوجائے )۔ ۱ ",
        "اس کے مال و دولت نے اور جو کچھ اس نے کمایاہے اسے ہرگزکوئی فائدہ نہ دیا۔ ۲ ",
        "وہ جلدی ہی اس آگ میں داخل ہو جائے گا جس کے شعلے بھڑک رہے ہیں۔ ۳ ",
        "اور اسی طرح سے اس کی وہ بیوی(بھی جہنمی ہے) جو ایندھن اٹھانے والی ہے۔ ۴ ",
        "اور اس کی گردن میں خرما کی چھال کی رسی ہے۔ ۵"
    ],
    [
        "کہہ دیجئے اللہ یکتا ویگانہ ہے۔ ۱ ", "اللہ ہی ہے کہ جس کی طرف تمام حاجت مندرخ کرتے ہیں۔ ۲ ", "نہ تو اس نے کسی کو جنا ہے اور نہ ہی وہ کسی سے پیدا ہواہے۔ ۳ ", "اور ہر گز اس کا کوئی ہم پلہ اور مانند نہیں ہے۔ ۴"
    ],
    [
        "کہہ دیجئے میں سفیدئہ صبح کے پروردگار کی پناہ مانگتا ہوں۔ ۱ ",
        "ان تمام چیزوں کے شر سے جو اس نے پیداکی ہیں۔ ۲ ",
        "اور ہر مزاحمت کرنے والے موجود کے شر سے جب کہ وہ وارد ہو۔ ۳ ",
        "اور ان کے شرسے جو گرہوں میں دم کرتے ہیں۔ ۴ ",
        "اور ہرحسد کرنے والے کے حسد سے جب وہ حسد کرے۔ ۵"
    ],
    [
        "کہہ دیجے میں لوگوں کے پروردگار کی پناہ مانگتا ہوں۔ ۱ ",
        "لوگوں کے مالک و حاکم کی ۔ ۲ ",
        "لوگوں کے معبود کی۔ ۳ ",
        "خناس کے وسوسوں کے شر سے ۔ ۴ ",
        "جو انسانوں کے سینوں میں وسوسے ڈالتا ہے۔ ۵ ",
        "چاہے وہ جنات میں سے ہو یا انسانوں میں سے۔ ۶"
    ]
]
